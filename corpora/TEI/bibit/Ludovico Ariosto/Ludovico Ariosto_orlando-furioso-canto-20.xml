<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Orlando Furioso - Canto 20</title>
    <author>Ludovico Ariosto</author>
   </titleStmt>
   <extent>
    <measure unit="stanza">144</measure>
    <measure unit="line">1152</measure>
   </extent>
   <publicationStmt>
    <publisher>UNED University</publisher>
    <idno>Ludovico Ariosto_orlando-furioso-canto-20</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Orlando Furioso - Canto 20</title>
     <author>Ludovico Ariosto</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Orlando Furioso - Canto 20</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Le donne antique hanno mirabil cose</l>
     <l n="2">fatto ne l'arme e ne le sacre muse;</l>
     <l n="3">e di lor opre belle e gloriose</l>
     <l n="4">gran lume in tutto il mondo si diffuse.</l>
     <l n="5">Arpalice e Camilla son famose,</l>
     <l n="6">perché in battaglia erano esperte et use;</l>
     <l n="7">Safo e Corinna, perché furon dotte,</l>
     <l n="8">splendono illustri, e mai non veggon notte.</l>
    </lg>
    <lg n="2">
     <l n="9">Le donne son venute in eccellenza</l>
     <l n="10">di ciascun'arte ove hanno posto cura;</l>
     <l n="11">e qualunque all'istorie abbia avvertenza,</l>
     <l n="12">ne sente ancor la fama non oscura.</l>
     <l n="13">Se 'l mondo n'è gran tempo stato senza,</l>
     <l n="14">non però sempre il mal influsso dura;</l>
     <l n="15">e forse ascosi han lor debiti onori</l>
     <l n="16">l'invidia o il non saper degli scrittori.</l>
    </lg>
    <lg n="3">
     <l n="17">Ben mi par di veder ch'al secol nostro</l>
     <l n="18">tanta virtù fra belle donne emerga,</l>
     <l n="19">che può dare opra a carte et ad inchiostro,</l>
     <l n="20">perché nei futuri anni si disperga,</l>
     <l n="21">e perché, odiose lingue, il mal dir vostro</l>
     <l n="22">con vostra eterna infamia si sommerga:</l>
     <l n="23">e le lor lode appariranno in guisa,</l>
     <l n="24">che di gran lunga avanzeran Marfisa.</l>
    </lg>
    <lg n="4">
     <l n="25">Or pur tornando a lei, questa donzella</l>
     <l n="26">al cavallier che l'usò cortesia,</l>
     <l n="27">de l'esser suo non niega dar novella,</l>
     <l n="28">quando esso a lei voglia contar chi sia.</l>
     <l n="29">Sbrigossi tosto del suo debito ella:</l>
     <l n="30">tanto il nome di lui saper disia.</l>
     <l n="31">- Io son (disse) Marfisa: - e fu assai questo;</l>
     <l n="32">che si sapea per tutto 'l mondo il resto.</l>
    </lg>
    <lg n="5">
     <l n="33">L'altro comincia, poi che tocca a lui,</l>
     <l n="34">con più proemio a darle di sé conto,</l>
     <l n="35">dicendo: - Io credo che ciascun di vui</l>
     <l n="36">abbia de la mia stirpe il nome in pronto;</l>
     <l n="37">che non pur Francia e Spagna e i vicin sui,</l>
     <l n="38">ma l'India, l'Etiopia e il freddo Ponto</l>
     <l n="39">han chiara cognizion di Chiaramonte,</l>
     <l n="40">onde uscì il cavallier ch'uccise Almonte,</l>
    </lg>
    <lg n="6">
     <l n="41">e quel ch'a Chiariello e al re Mambrino</l>
     <l n="42">diede la morte, e il regno lor disfece.</l>
     <l n="43">Di questo sangue, dove ne l'Eusino</l>
     <l n="44">l'Istro ne vien con otto corna o diece,</l>
     <l n="45">al duca Amone, il qual già peregrino</l>
     <l n="46">vi capitò, la madre mia mi fece:</l>
     <l n="47">e l'anno è ormai ch'io la lasciai dolente,</l>
     <l n="48">per gire in Francia a ritrovar mia gente.</l>
    </lg>
    <lg n="7">
     <l n="49">Ma non potei finire il mio viaggio,</l>
     <l n="50">che qua mi spinse un tempestoso Noto.</l>
     <l n="51">Son dieci mesi o più che stanza v'aggio,</l>
     <l n="52">che tutti i giorni e tutte l'ore noto.</l>
     <l n="53">Nominato son io Guidon Selvaggio,</l>
     <l n="54">di poca pruova ancora e poco noto.</l>
     <l n="55">Uccisi qui Argilon da Melibea</l>
     <l n="56">con dieci cavallier che seco avea.</l>
    </lg>
    <lg n="8">
     <l n="57">Feci la pruova ancor de le donzelle:</l>
     <l n="58">così n'ho diece a' miei piaceri allato;</l>
     <l n="59">et alla scelta mia son le più belle,</l>
     <l n="60">e son le più gentil di questo stato.</l>
     <l n="61">E queste reggo e tutte l'altre; ch'elle</l>
     <l n="62">di sé m'hanno governo e scettro dato:</l>
     <l n="63">così daranno a qualunque altro arrida</l>
     <l n="64">Fortuna sì, che la decina ancida. -</l>
    </lg>
    <lg n="9">
     <l n="65">I cavallier domandano a Guidone,</l>
     <l n="66">com'ha sì pochi maschi il tenitoro;</l>
     <l n="67">e s'alle moglie hanno suggezione,</l>
     <l n="68">come esse l'han negli altri lochi a loro.</l>
     <l n="69">Disse Guidon: - Più volte la cagione</l>
     <l n="70">udita n'ho da poi che qui dimoro;</l>
     <l n="71">e vi sarà, secondo ch'io l'ho udita,</l>
     <l n="72">da me, poi che v'aggrada, riferita.</l>
    </lg>
    <lg n="10">
     <l n="73">Al tempo che tornâr dopo anni venti</l>
     <l n="74">da Troia i Greci (che durò l'assedio</l>
     <l n="75">dieci, e dieci altri da contrari venti</l>
     <l n="76">furo agitati in mar con troppo tedio),</l>
     <l n="77">trovâr che le lor donne agli tormenti</l>
     <l n="78">di tanta absenzia avean preso rimedio:</l>
     <l n="79">tutte s'avean gioveni amanti eletti,</l>
     <l n="80">per non si raffreddar sole nei letti.</l>
    </lg>
    <lg n="11">
     <l n="81">Le case lor trovaro i Greci piene</l>
     <l n="82">de l'altrui figli; e per parer commune</l>
     <l n="83">perdonano alle mogli, che san bene</l>
     <l n="84">che tanto non potean viver digiune:</l>
     <l n="85">ma ai figli degli adulteri conviene</l>
     <l n="86">altrove procacciarsi altre fortune;</l>
     <l n="87">che tolerar non vogliono i mariti</l>
     <l n="88">che più alle spese lor sieno notriti.</l>
    </lg>
    <lg n="12">
     <l n="89">Sono altri esposti, altri tenuti occulti</l>
     <l n="90">da le lor madri e sostenuti in vita.</l>
     <l n="91">In varie squadre quei ch'erano adulti</l>
     <l n="92">feron, chi qua chi là, tutti partita.</l>
     <l n="93">Per altri l'arme son, per altri culti</l>
     <l n="94">gli studi e l'arti; altri la terra trita;</l>
     <l n="95">serve altri in corte; altri è guardian di gregge,</l>
     <l n="96">come piace a colei che qua giù regge.</l>
    </lg>
    <lg n="13">
     <l n="97">Partì fra gli altri un giovinetto, figlio</l>
     <l n="98">di Clitemnestra, la crudel regina,</l>
     <l n="99">di diciotto anni, fresco come un giglio,</l>
     <l n="100">o rosa còlta allor di su la spina.</l>
     <l n="101">Questi, armato un suo legno, a dar di piglio</l>
     <l n="102">si pose e a depredar per la marina</l>
     <l n="103">in compagnia di cento giovinetti</l>
     <l n="104">del tempo suo, per tutta Grecia eletti.</l>
    </lg>
    <lg n="14">
     <l n="105">I Cretesi in quel tempo, che cacciato</l>
     <l n="106">il crudo Idomeneo del regno aveano,</l>
     <l n="107">e per assicurarsi il nuovo stato,</l>
     <l n="108">d'uomini e d'arme adunazion faceano;</l>
     <l n="109">fêro con bon stipendio lor soldato</l>
     <l n="110">Falanto (così al giovine diceano),</l>
     <l n="111">e lui con tutti quei che seco avea</l>
     <l n="112">poser per guardia alla città Dictea.</l>
    </lg>
    <lg n="15">
     <l n="113">Fra cento alme città ch'erano in Creta,</l>
     <l n="114">Dictea più ricca e più piacevol era,</l>
     <l n="115">di belle donne et amorose lieta,</l>
     <l n="116">lieta di giochi da matino a sera:</l>
     <l n="117">e com'era ogni tempo consueta</l>
     <l n="118">d'accarezzar la gente forestiera,</l>
     <l n="119">fe' a costor sì, che molto non rimase</l>
     <l n="120">a fargli anco signor de le lor case.</l>
    </lg>
    <lg n="16">
     <l n="121">Eran gioveni tutti e belli affatto</l>
     <l n="122">(che 'l fior di Grecia avea Falanto eletto):</l>
     <l n="123">sì ch'alle belle donne, al primo tratto</l>
     <l n="124">che v'apparîr, trassero i cor del petto.</l>
     <l n="125">Poi che non men che belli, ancora in fatto</l>
     <l n="126">si dimostrâr buoni e gagliardi al letto,</l>
     <l n="127">si fêro ad esse in pochi dì sì grati,</l>
     <l n="128">che sopra ogn'altro ben n'erano amati.</l>
    </lg>
    <lg n="17">
     <l n="129">Finita che d'accordo è poi la guerra</l>
     <l n="130">per cui stato Falanto era condutto,</l>
     <l n="131">e lo stipendio militar si serra,</l>
     <l n="132">sì che non v'hanno i gioveni più frutto,</l>
     <l n="133">e per questo lasciar voglion la terra;</l>
     <l n="134">fan le donne di Creta maggior lutto,</l>
     <l n="135">e per ciò versan più dirotti pianti,</l>
     <l n="136">che se i lor padri avesson morti avanti.</l>
    </lg>
    <lg n="18">
     <l n="137">Da le lor donne i gioveni assai fôro,</l>
     <l n="138">ciascun per sé, di rimaner pregati:</l>
     <l n="139">né volendo restare, esse con loro</l>
     <l n="140">n'andâr, lasciando e padri e figli e frati,</l>
     <l n="141">di ricche gemme e di gran summa d'oro</l>
     <l n="142">avendo i lor dimestici spogliati;</l>
     <l n="143">che la pratica fu tanto secreta,</l>
     <l n="144">che non sentì la fuga uomo di Creta.</l>
    </lg>
    <lg n="19">
     <l n="145">Sì fu propizio il vento, sì fu l'ora</l>
     <l n="146">commoda, che Falanto a fuggir colse,</l>
     <l n="147">che molte miglia erano usciti fuora,</l>
     <l n="148">quando del danno suo Creta si dolse.</l>
     <l n="149">Poi questa spiaggia, inabitata allora,</l>
     <l n="150">trascorsi per fortuna li raccolse.</l>
     <l n="151">Qui si posaro, e qui sicuri tutti</l>
     <l n="152">meglio del furto lor videro i frutti.</l>
    </lg>
    <lg n="20">
     <l n="153">Questa lor fu per dieci giorni stanza</l>
     <l n="154">di piaceri amorosi tutta piena.</l>
     <l n="155">Ma come spesso avvien che l'abondanza</l>
     <l n="156">seco in cor giovenil fastidio mena,</l>
     <l n="157">tutti d'accordo fur di restar sanza</l>
     <l n="158">femine, e liberarsi di tal pena;</l>
     <l n="159">che non è soma da portar sì grave,</l>
     <l n="160">come aver donna, quando a noia s'have.</l>
    </lg>
    <lg n="21">
     <l n="161">Essi che di guadagno e di rapine</l>
     <l n="162">eran bramosi, e di dispendio parchi,</l>
     <l n="163">vider ch'a pascer tante concubine,</l>
     <l n="164">d'altro che d'aste avean bisogno e d'archi:</l>
     <l n="165">sì che sole lasciâr qui le meschine,</l>
     <l n="166">e se n'andâr di lor ricchezze carchi</l>
     <l n="167">là dove in Puglia in ripa al mar poi sento</l>
     <l n="168">ch'edificâr la terra di Tarento.</l>
    </lg>
    <lg n="22">
     <l n="169">Le donne, che si videro tradite</l>
     <l n="170">dai loro amanti in che più fede aveano,</l>
     <l n="171">restâr per alcun dì sì sbigottite,</l>
     <l n="172">che statue immote in lito al mar pareano.</l>
     <l n="173">Visto poi che da gridi e da infinite</l>
     <l n="174">lacrime alcun profitto non traeano,</l>
     <l n="175">a pensar cominciaro e ad aver cura</l>
     <l n="176">come aiutarsi in tanta lor sciagura.</l>
    </lg>
    <lg n="23">
     <l n="177">E proponendo in mezzo i lor pareri,</l>
     <l n="178">altre diceano: in Creta è da tornarsi;</l>
     <l n="179">e più tosto all'arbitrio de' severi</l>
     <l n="180">padri e d'offesi lor mariti darsi,</l>
     <l n="181">che nei deserti liti e boschi fieri,</l>
     <l n="182">di disagio e di fame consumarsi.</l>
     <l n="183">Altre dicean che lor saria più onesto</l>
     <l n="184">affogarsi nel mar, che mai far questo;</l>
    </lg>
    <lg n="24">
     <l n="185">e che manco mal era meretrici</l>
     <l n="186">andar pel mondo, andar mendiche o schiave,</l>
     <l n="187">che se stesse offerire agli supplìci</l>
     <l n="188">di ch'eran degne l'opere lor prave.</l>
     <l n="189">Questi e simil partiti le infelici</l>
     <l n="190">si proponean, ciascun più duro e grave.</l>
     <l n="191">Tra loro al fine una Orontea levosse,</l>
     <l n="192">ch'origine traea dal re Minosse;</l>
    </lg>
    <lg n="25">
     <l n="193">la più gioven de l'altre e la più bella</l>
     <l n="194">e la più accorta, e ch'avea meno errato:</l>
     <l n="195">amato avea Falanto, e a lui pulzella</l>
     <l n="196">datasi, e per lui il padre avea lasciato.</l>
     <l n="197">Costei mostrando in viso et in favella</l>
     <l n="198">il magnanimo cor d'ira infiammato,</l>
     <l n="199">redarguendo di tutte altre il detto,</l>
     <l n="200">suo parer disse, e fe' seguirne effetto.</l>
    </lg>
    <lg n="26">
     <l n="201">Di questa terra a lei non parve tôrsi,</l>
     <l n="202">che conobbe feconda e d'aria sana,</l>
     <l n="203">e di limpidi fiumi aver discorsi,</l>
     <l n="204">di selve opaca, e la più parte piana;</l>
     <l n="205">con porti e foci, ove dal mar ricorsi</l>
     <l n="206">per ria fortuna avea la gente estrana,</l>
     <l n="207">ch'or d'Africa portava, ora d'Egitto</l>
     <l n="208">cose diverse e necessarie al vitto.</l>
    </lg>
    <lg n="27">
     <l n="209">Qui parve a lei fermarsi, e far vendetta</l>
     <l n="210">del viril sesso che le avea sì offese:</l>
     <l n="211">vuol ch'ogni nave, che da venti astretta</l>
     <l n="212">a pigliar venga porto in suo paese,</l>
     <l n="213">a sacco, a sangue, a fuoco al fin si metta;</l>
     <l n="214">né de la vita a un sol si sia cortese.</l>
     <l n="215">Così fu detto e così fu concluso,</l>
     <l n="216">e fu fatta la legge e messa in uso.</l>
    </lg>
    <lg n="28">
     <l n="217">Come turbar l'aria sentiano, armate</l>
     <l n="218">le femine correan su la marina,</l>
     <l n="219">da l'implacabile Orontea guidate,</l>
     <l n="220">che diè lor legge e si fe' lor regina:</l>
     <l n="221">e de le navi ai liti lor cacciate</l>
     <l n="222">faceano incendi orribili e rapina,</l>
     <l n="223">uom non lasciando vivo, che novella</l>
     <l n="224">dar ne potesse o in questa parte o in quella.</l>
    </lg>
    <lg n="29">
     <l n="225">Così solinghe vissero qualch'anno,</l>
     <l n="226">aspre nimiche del sesso virile:</l>
     <l n="227">ma conobbero poi, che 'l proprio danno</l>
     <l n="228">procaccierian, se non mutavan stile;</l>
     <l n="229">che se di lor propagine non fanno,</l>
     <l n="230">sarà lor legge in breve irrita e vile,</l>
     <l n="231">e mancherà con l'infecondo regno,</l>
     <l n="232">dove di farla eterna era il disegno.</l>
    </lg>
    <lg n="30">
     <l n="233">Sì che, temprando il suo rigore un poco,</l>
     <l n="234">scelsero, in spazio di quattro anni interi,</l>
     <l n="235">di quanti capitaro in questo loco</l>
     <l n="236">dieci belli e gagliardi cavallieri,</l>
     <l n="237">che per durar ne l'amoroso gioco</l>
     <l n="238">contr'esse cento fosser buon guerrieri.</l>
     <l n="239">Esse in tutto eran cento; e statuito</l>
     <l n="240">ad ogni lor decina fu un marito.</l>
    </lg>
    <lg n="31">
     <l n="241">Prima ne fur decapitati molti</l>
     <l n="242">che riusciro al paragon mal forti.</l>
     <l n="243">Or questi dieci a buona pruova tolti,</l>
     <l n="244">del letto e del governo ebbon consorti;</l>
     <l n="245">facendo lor giurar che, se più colti</l>
     <l n="246">altri uomini verriano in questi porti,</l>
     <l n="247">essi sarian che, spenta ogni pietade,</l>
     <l n="248">li porriano ugualmente a fil di spade.</l>
    </lg>
    <lg n="32">
     <l n="249">Ad ingrossare, et a figliar appresso</l>
     <l n="250">le donne, indi a temere incominciaro</l>
     <l n="251">che tanti nascerian del viril sesso,</l>
     <l n="252">che contra lor non avrian poi riparo;</l>
     <l n="253">e al fine in man degli uomini rimesso</l>
     <l n="254">saria il governo ch'elle avean sì caro:</l>
     <l n="255">sì ch'ordinâr, mentre eran gli anni imbelli,</l>
     <l n="256">far sì, che mai non fosson lor ribelli.</l>
    </lg>
    <lg n="33">
     <l n="257">Acciò il sesso viril non le soggioghi,</l>
     <l n="258">uno ogni madre vuol la legge orrenda,</l>
     <l n="259">che tenga seco; gli altri, o li suffoghi,</l>
     <l n="260">o fuor del regno li permuti o venda.</l>
     <l n="261">Ne mandano per questo in varii luoghi:</l>
     <l n="262">e a chi gli porta dicono che prenda</l>
     <l n="263">femine, se a baratto aver ne puote;</l>
     <l n="264">se non, non torni almen con le man vòte.</l>
    </lg>
    <lg n="34">
     <l n="265">Né uno ancora alleverian, se senza</l>
     <l n="266">potesson fare, e mantenere il gregge.</l>
     <l n="267">Questa è quanta pietà, quanta clemenza</l>
     <l n="268">più ai suoi ch'agli altri usa l'iniqua legge:</l>
     <l n="269">gli altri condannan con ugual sentenza;</l>
     <l n="270">e solamente in questo si corregge,</l>
     <l n="271">che non vuol che, secondo il primiero uso,</l>
     <l n="272">le femine gli uccidano in confuso.</l>
    </lg>
    <lg n="35">
     <l n="273">Se dieci o venti o più persone a un tratto</l>
     <l n="274">vi fosser giunte, in carcere eran messe:</l>
     <l n="275">e d'una al giorno, e non di più, era tratto</l>
     <l n="276">il capo a sorte, che perir dovesse</l>
     <l n="277">nel tempio orrendo ch'Orontea avea fatto,</l>
     <l n="278">dove un altare alla Vendetta eresse;</l>
     <l n="279">e dato all'un de' dieci il crudo ufficio</l>
     <l n="280">per sorte era di farne sacrificio.</l>
    </lg>
    <lg n="36">
     <l n="281">Dopo molt'anni alle ripe omicide</l>
     <l n="282">a dar venne di capo un giovinetto,</l>
     <l n="283">la cui stirpe scendea dal buono Alcide,</l>
     <l n="284">di gran valor ne l'arme, Elbanio detto.</l>
     <l n="285">Qui preso fu, ch'a pena se n'avide,</l>
     <l n="286">come quel che venìa senza sospetto;</l>
     <l n="287">e con gran guardia in stretta parte chiuso,</l>
     <l n="288">con gli altri era serbato al crudel uso.</l>
    </lg>
    <lg n="37">
     <l n="289">Di viso era costui bello e giocondo,</l>
     <l n="290">e di maniere e di costumi ornato;</l>
     <l n="291">e di parlar sì dolce e sì facondo,</l>
     <l n="292">ch'un aspe volentier l'avria ascoltato:</l>
     <l n="293">sì che, come di cosa rara al mondo,</l>
     <l n="294">de l'esser suo fu tosto rapportato</l>
     <l n="295">ad Alessandra figlia d'Orontea,</l>
     <l n="296">che di molt'anni grave anco vivea.</l>
    </lg>
    <lg n="38">
     <l n="297">Orontea vivea ancora; e già mancate</l>
     <l n="298">tutt'eran l'altre ch'abitâr qui prima:</l>
     <l n="299">e diece tante e più n'erano nate,</l>
     <l n="300">e in forza eran cresciute e in maggior stima;</l>
     <l n="301">né tra diece fucine che serrate</l>
     <l n="302">stavan pur spesso, avean più d'una lima;</l>
     <l n="303">e dieci cavallieri anco avean cura</l>
     <l n="304">di dare a chi venìa fiera aventura.</l>
    </lg>
    <lg n="39">
     <l n="305">Alessandra, bramosa di vedere</l>
     <l n="306">il giovinetto ch'avea tante lode,</l>
     <l n="307">da la sua matre in singular piacere</l>
     <l n="308">impetra sì, ch'Elbanio vede et ode;</l>
     <l n="309">e quando vuol partirne, rimanere</l>
     <l n="310">si sente il core ove è chi 'l punge e rode:</l>
     <l n="311">legar si sente e non sa far contesa,</l>
     <l n="312">e al fin dal suo prigion si trova presa.</l>
    </lg>
    <lg n="40">
     <l n="313">Elbanio disse a lei: "Se di pietade</l>
     <l n="314">s'avesse, donna, qui notizia ancora,</l>
     <l n="315">come se n'ha per tutt'altre contrade,</l>
     <l n="316">dovunque il vago sol luce e colora;</l>
     <l n="317">io vi osarei, per vostr'alma beltade</l>
     <l n="318">ch'ogn'animo gentil di sé inamora,</l>
     <l n="319">chiedervi in don la vita mia, che poi</l>
     <l n="320">saria ognor presto a spenderla per voi.</l>
    </lg>
    <lg n="41">
     <l n="321">Or quando fuor d'ogni ragion qui sono</l>
     <l n="322">privi d'umanitade i cori umani,</l>
     <l n="323">non vi domanderò la vita in dono,</l>
     <l n="324">che i prieghi miei so ben che sarian vani;</l>
     <l n="325">ma che da cavalliero, o tristo o buono</l>
     <l n="326">ch'io sia, possi morir con l'arme in mani,</l>
     <l n="327">e non come dannato per giudicio,</l>
     <l n="328">o come animal bruto in sacrificio".</l>
    </lg>
    <lg n="42">
     <l n="329">Alessandra gentil, ch'umidi avea,</l>
     <l n="330">per la pietà del giovinetto, i rai,</l>
     <l n="331">rispose: "Ancor che più crudele e rea</l>
     <l n="332">sia questa terra, ch'altra fosse mai;</l>
     <l n="333">non concedo però che qui Medea</l>
     <l n="334">ogni femina sia, come tu fai:</l>
     <l n="335">e quando ogn'altra così fosse ancora,</l>
     <l n="336">me sola di tant'altre io vo' trar fuora.</l>
    </lg>
    <lg n="43">
     <l n="337">E se ben per adietro io fossi stata</l>
     <l n="338">empia e crudel, come qui sono tante,</l>
     <l n="339">dir posso che suggetto ove mostrata</l>
     <l n="340">per me fosse pietà, non ebbi avante.</l>
     <l n="341">Ma ben sarei di tigre più arrabbiata,</l>
     <l n="342">e più duro avre' il cor che di diamante,</l>
     <l n="343">se non m'avesse tolto ogni durezza</l>
     <l n="344">tua beltà, tuo valor, tua gentilezza.</l>
    </lg>
    <lg n="44">
     <l n="345">Così non fosse la legge più forte,</l>
     <l n="346">che contra i peregrini è statuita,</l>
     <l n="347">come io non schiverei con la mia morte</l>
     <l n="348">di ricomprar la tua più degna vita.</l>
     <l n="349">Ma non è grado qui di sì gran sorte,</l>
     <l n="350">che ti potesse dar libera aita;</l>
     <l n="351">e quel che chiedi ancor, ben che sia poco,</l>
     <l n="352">difficile ottener fia in questo loco.</l>
    </lg>
    <lg n="45">
     <l n="353">Pur io vedrò di far che tu l'ottenga,</l>
     <l n="354">ch'abbi inanzi al morir questo contento;</l>
     <l n="355">ma mi dubito ben che te n'avenga,</l>
     <l n="356">tenendo il morir lungo, più tormento".</l>
     <l n="357">Suggiunse Elbanio: "Quando incontra io venga</l>
     <l n="358">a dieci armato, di tal cor mi sento,</l>
     <l n="359">che la vita ho speranza di salvarme,</l>
     <l n="360">e uccider lor, se tutti fosser arme".</l>
    </lg>
    <lg n="46">
     <l n="361">Alessandra a quel detto non rispose</l>
     <l n="362">se non un gran sospiro, e dipartisse,</l>
     <l n="363">e portò nel partir mille amorose</l>
     <l n="364">punte nel cor, mai non sanabil, fisse.</l>
     <l n="365">Venne alla madre, e voluntà le pose</l>
     <l n="366">di non lasciar che 'l cavallier morisse,</l>
     <l n="367">quando si dimostrasse così forte,</l>
     <l n="368">che, solo, avesse posto i dieci a morte.</l>
    </lg>
    <lg n="47">
     <l n="369">La regina Orontea fece raccorre</l>
     <l n="370">il suo consiglio, e disse: "A noi conviene</l>
     <l n="371">sempre il miglior che ritroviamo, porre</l>
     <l n="372">a guardar nostri porti e nostre arene;</l>
     <l n="373">e per saper chi ben lasciar, chi tôrre,</l>
     <l n="374">prova è sempre da far, quando gli avviene;</l>
     <l n="375">per non patir con nostro danno a torto,</l>
     <l n="376">che regni il vile, e chi ha valor sia morto.</l>
    </lg>
    <lg n="48">
     <l n="377">A me par, se a voi par, che statuito</l>
     <l n="378">sia, ch'ogni cavallier per lo avvenire,</l>
     <l n="379">che fortuna abbia tratto al nostro lito,</l>
     <l n="380">prima ch'al tempio si faccia morire,</l>
     <l n="381">possa egli sol, se gli piace il partito,</l>
     <l n="382">incontra i dieci alla battaglia uscire;</l>
     <l n="383">e se di tutti vincerli è possente,</l>
     <l n="384">guardi egli il porto, e seco abbia altra gente.</l>
    </lg>
    <lg n="49">
     <l n="385">Parlo così, perché abbiàn qui un prigione</l>
     <l n="386">che par che vincer dieci s'offerisca.</l>
     <l n="387">Quando, sol, vaglia tante altre persone,</l>
     <l n="388">dignissimo è, per Dio, che s'esaudisca.</l>
     <l n="389">Così in contrario avrà punizione,</l>
     <l n="390">quando vaneggi e temerario ardisca".</l>
     <l n="391">Orontea fine al suo parlar qui pose,</l>
     <l n="392">a cui de le più antique una rispose:</l>
    </lg>
    <lg n="50">
     <l n="393">"La principal cagion ch'a far disegno</l>
     <l n="394">sul comercio degli uomini ci mosse,</l>
     <l n="395">non fu perch'a difender questo regno</l>
     <l n="396">del loro aiuto alcun bisogno fosse;</l>
     <l n="397">che per far questo abbiamo ardire e ingegno</l>
     <l n="398">da noi medesme, e a sufficienzia posse:</l>
     <l n="399">così senza sapessimo far anco,</l>
     <l n="400">che non venisse il propagarci a manco!</l>
    </lg>
    <lg n="51">
     <l n="401">Ma poi che senza lor questo non lece,</l>
     <l n="402">tolti abbiàn, ma non tanti, in compagnia,</l>
     <l n="403">che mai ne sia più d'uno incontra diece,</l>
     <l n="404">sì ch'aver di noi possa signoria.</l>
     <l n="405">Per conciper di lor questo si fece,</l>
     <l n="406">non che di lor difesa uopo ci sia.</l>
     <l n="407">La lor prodezza sol ne vaglia in questo,</l>
     <l n="408">e sieno ignavi e inutili nel resto.</l>
    </lg>
    <lg n="52">
     <l n="409">Tra noi tenere un uom che sia sì forte,</l>
     <l n="410">contrario è in tutto al principal disegno.</l>
     <l n="411">Se può un solo a dieci uomini dar morte,</l>
     <l n="412">quante donne farà stare egli al segno?</l>
     <l n="413">Se i dieci nostri fosser di tal sorte,</l>
     <l n="414">il primo dì n'avrebbon tolto il regno.</l>
     <l n="415">Non è la via di dominar, se vuoi</l>
     <l n="416">por l'arme in mano a chi può più di noi.</l>
    </lg>
    <lg n="53">
     <l n="417">Pon mente ancor, che quando così aiti</l>
     <l n="418">Fortuna questo tuo, che i dieci uccida,</l>
     <l n="419">di cento donne che de' lor mariti</l>
     <l n="420">rimarran prive, sentirai le grida.</l>
     <l n="421">Se vuol campar, proponga altri partiti,</l>
     <l n="422">ch'esser di dieci gioveni omicida.</l>
     <l n="423">Pur, se per far con cento donne è buono</l>
     <l n="424">quel che dieci fariano, abbi perdono".</l>
    </lg>
    <lg n="54">
     <l n="425">Fu d'Artemia crudel questo il parere</l>
     <l n="426">(così avea nome); e non mancò per lei</l>
     <l n="427">di far nel tempio Elbanio rimanere</l>
     <l n="428">scannato inanzi agli spietati dèi.</l>
     <l n="429">Ma la madre Orontea che compiacere</l>
     <l n="430">vòlse alla figlia, replicò a colei</l>
     <l n="431">altre et altre ragioni, e modo tenne</l>
     <l n="432">che nel senato il suo parer s'ottenne.</l>
    </lg>
    <lg n="55">
     <l n="433">L'aver Elbanio di bellezza il vanto</l>
     <l n="434">sopra ogni cavallier che fosse al mondo,</l>
     <l n="435">fu nei cor de le giovani di tanto,</l>
     <l n="436">ch'erano in quel consiglio, e di tal pondo,</l>
     <l n="437">che 'l parer de le vecchie andò da canto,</l>
     <l n="438">che con Artemia volean far secondo</l>
     <l n="439">l'ordine antiquo; né lontan fu molto</l>
     <l n="440">ad esser per favore Elbanio assolto.</l>
    </lg>
    <lg n="56">
     <l n="441">Di perdonargli in somma fu concluso,</l>
     <l n="442">ma poi che la decina avesse spento,</l>
     <l n="443">e che ne l'altro assalto fosse ad uso</l>
     <l n="444">di diece donne buono, e non di cento.</l>
     <l n="445">Di carcer l'altro giorno fu dischiuso;</l>
     <l n="446">e avuto arme e cavallo a suo talento,</l>
     <l n="447">contra dieci guerrier, solo, si mise,</l>
     <l n="448">e l'uno appresso all'altro in piazza uccise.</l>
    </lg>
    <lg n="57">
     <l n="449">Fu la notte seguente a prova messo</l>
     <l n="450">contra diece donzelle ignudo e solo,</l>
     <l n="451">dove ebbe all'ardir suo sì buon successo,</l>
     <l n="452">che fece il saggio di tutto lo stuolo.</l>
     <l n="453">E questo gli acquistò tal grazia appresso</l>
     <l n="454">ad Orontea, che l'ebbe per figliuolo;</l>
     <l n="455">e gli diede Alessandra e l'altre nove</l>
     <l n="456">con ch'avea fatto le notturne prove.</l>
    </lg>
    <lg n="58">
     <l n="457">E lo lasciò con Alessandra bella,</l>
     <l n="458">che poi diè nome a questa terra, erede,</l>
     <l n="459">con patto, ch'a servare egli abbia quella</l>
     <l n="460">legge, et ogn'altro che da lui succede:</l>
     <l n="461">che ciascun che già mai sua fiera stella</l>
     <l n="462">farà qui por lo sventurato piede,</l>
     <l n="463">elegger possa, o in sacrificio darsi,</l>
     <l n="464">o con dieci guerrier, solo, provarsi.</l>
    </lg>
    <lg n="59">
     <l n="465">E se gli avvien che 'l dì gli uomini uccida,</l>
     <l n="466">la notte con le femine si provi;</l>
     <l n="467">e quando in questo ancor tanto gli arrida</l>
     <l n="468">la sorte sua, che vincitor si trovi,</l>
     <l n="469">sia del femineo stuol principe e guida,</l>
     <l n="470">e la decina a scelta sua rinovi,</l>
     <l n="471">con la qual regni, fin ch'un altro arrivi,</l>
     <l n="472">che sia più forte, e lui di vita privi.</l>
    </lg>
    <lg n="60">
     <l n="473">Appresso a dua mila anni il costume empio</l>
     <l n="474">si è mantenuto, e si mantiene ancora;</l>
     <l n="475">e sono pochi giorni che nel tempio</l>
     <l n="476">uno infelice peregrin non mora.</l>
     <l n="477">Se contra dieci alcun chiede, ad esempio</l>
     <l n="478">d'Elbanio, armarsi (che ve n'è talora),</l>
     <l n="479">spesso la vita al primo assalto lassa;</l>
     <l n="480">né di mille uno all'altra prova passa.</l>
    </lg>
    <lg n="61">
     <l n="481">Pur ci passano alcuni, ma sì rari,</l>
     <l n="482">che su le dita annoverar si ponno.</l>
     <l n="483">Uno di questi fu Argilon: ma guari</l>
     <l n="484">con la decina sua non fu qui donno;</l>
     <l n="485">che cacciandomi qui venti contrari,</l>
     <l n="486">gli occhi gli chiusi in sempiterno sonno.</l>
     <l n="487">Così fossi io con lui morto quel giorno,</l>
     <l n="488">prima che viver servo in tanto scorno.</l>
    </lg>
    <lg n="62">
     <l n="489">Che piaceri amorosi e riso e gioco,</l>
     <l n="490">che suole amar ciascun de la mia etade,</l>
     <l n="491">le purpure e le gemme e l'aver loco</l>
     <l n="492">inanzi agli altri ne la sua cittade,</l>
     <l n="493">potuto hanno, per Dio, mai giovar poco</l>
     <l n="494">all'uom che privo sia di libertade:</l>
     <l n="495">e 'l non poter mai più di qui levarmi,</l>
     <l n="496">servitù grave e intolerabil parmi.</l>
    </lg>
    <lg n="63">
     <l n="497">Il vedermi lograr dei miglior anni</l>
     <l n="498">il più bel fiore in sì vile opra e molle,</l>
     <l n="499">tiemmi il cor sempre in stimulo e in affanni,</l>
     <l n="500">et ogni gusto di piacer mi tolle.</l>
     <l n="501">La fama del mio sangue spiega i vanni</l>
     <l n="502">per tutto 'l mondo, e fin al ciel s'estolle;</l>
     <l n="503">che forse buona parte anch'io n'avrei,</l>
     <l n="504">s'esser potessi coi fratelli miei.</l>
    </lg>
    <lg n="64">
     <l n="505">Parmi ch'ingiuria il mio destin mi faccia,</l>
     <l n="506">avendomi a sì vil servigio eletto;</l>
     <l n="507">come chi ne l'armento il destrier caccia,</l>
     <l n="508">il qual d'occhi o di piedi abbia difetto,</l>
     <l n="509">o per altro accidente che dispiaccia,</l>
     <l n="510">sia fatto all'arme e a miglior uso inetto:</l>
     <l n="511">né sperando io, se non per morte, uscire</l>
     <l n="512">di sì vil servitù, bramo morire. -</l>
    </lg>
    <lg n="65">
     <l n="513">Guidon qui fine alle parole pose,</l>
     <l n="514">e maledì quel giorno per isdegno,</l>
     <l n="515">il qual dei cavallieri e de le spose</l>
     <l n="516">gli diè vittoria in acquistar quel regno.</l>
     <l n="517">Astolfo stette a udire, e si nascose</l>
     <l n="518">tanto, che si fe' certo a più d'un segno,</l>
     <l n="519">che, come detto avea, questo Guidone</l>
     <l n="520">era figliol del suo parente Amone.</l>
    </lg>
    <lg n="66">
     <l n="521">Poi gli rispose: - Io sono il duca inglese,</l>
     <l n="522">il tuo cugino Astolfo; - et abbracciollo,</l>
     <l n="523">e con atto amorevole e cortese,</l>
     <l n="524">non senza sparger lagrime, baciollo.</l>
     <l n="525">- Caro parente mio, non più palese</l>
     <l n="526">tua madre ti potea por segno al collo;</l>
     <l n="527">ch'a farne fede che tu sei de' nostri,</l>
     <l n="528">basta il valor che con la spada mostri. -</l>
    </lg>
    <lg n="67">
     <l n="529">Guidon, ch'altrove avria fatto gran festa</l>
     <l n="530">d'aver trovato un sì stretto parente,</l>
     <l n="531">quivi l'accolse con la faccia mesta,</l>
     <l n="532">perché fu di vedervilo dolente.</l>
     <l n="533">Se vive, sa ch'Astolfo schiavo resta,</l>
     <l n="534">né il termine è più là che 'l dì seguente;</l>
     <l n="535">se fia libero Astolfo, ne more esso:</l>
     <l n="536">sì che 'l ben d'uno è il mal de l'altro espresso.</l>
    </lg>
    <lg n="68">
     <l n="537">Gli duol che gli altri cavallieri ancora</l>
     <l n="538">abbia, vincendo, a far sempre captivi;</l>
     <l n="539">né più, quando esso in quel contrasto mora,</l>
     <l n="540">potrà giovar che servitù lor schivi:</l>
     <l n="541">che se d'un fango ben gli porta fuora,</l>
     <l n="542">e poi s'inciampi come all'altro arrivi,</l>
     <l n="543">avrà lui senza pro vinto Marfisa;</l>
     <l n="544">ch'essi pur ne fien schiavi, et ella uccisa.</l>
    </lg>
    <lg n="69">
     <l n="545">Da l'altro canto avea l'acerba etade,</l>
     <l n="546">la cortesia e il valor del giovinetto</l>
     <l n="547">d'amore intenerito e di pietade</l>
     <l n="548">tanto a Marfisa et ai compagni il petto,</l>
     <l n="549">che, con morte di lui lor libertade</l>
     <l n="550">esser dovendo, avean quasi a dispetto:</l>
     <l n="551">e se Marfisa non può far con manco</l>
     <l n="552">ch'uccider lui, vuol essa morir anco.</l>
    </lg>
    <lg n="70">
     <l n="553">Ella disse a Guidon: - Vientene insieme</l>
     <l n="554">con noi, ch'a viva forza usciren quinci. -</l>
     <l n="555">- Deh (rispose Guidon) lascia ogni speme</l>
     <l n="556">di mai più uscirne, o perdi meco o vinci. -</l>
     <l n="557">Ella suggiunse: - Il mio cor mai non teme</l>
     <l n="558">di non dar fine a cosa che cominci;</l>
     <l n="559">né trovar so la più sicura strada</l>
     <l n="560">di quella ove mi sia guida la spada.</l>
    </lg>
    <lg n="71">
     <l n="561">Tal ne la piazza ho il tuo valor provato,</l>
     <l n="562">che, s'io son teco, ardisco ad ogn'impresa.</l>
     <l n="563">Quando la turba intorno allo steccato</l>
     <l n="564">sarà domani in sul teatro ascesa,</l>
     <l n="565">io vo' che l'uccidian per ogni lato,</l>
     <l n="566">o vada in fuga o cerchi far difesa,</l>
     <l n="567">e ch'agli lupi e agli avoltoi del loco</l>
     <l n="568">lasciamo i corpi, e la cittade al fuoco. -</l>
    </lg>
    <lg n="72">
     <l n="569">Suggiunse a lei Guidon: - Tu m'avrai pronto</l>
     <l n="570">a seguitarti et a morirti a canto,</l>
     <l n="571">ma vivi rimaner non facciàn conto;</l>
     <l n="572">bastar ne può di vendicarci alquanto:</l>
     <l n="573">che spesso dieci mila in piazza conto</l>
     <l n="574">del popul feminile, et altretanto</l>
     <l n="575">resta a guardare e porto e ròcca e mura,</l>
     <l n="576">né alcuna via d'uscir trovo sicura. -</l>
    </lg>
    <lg n="73">
     <l n="577">Disse Marfisa: - E molto più sieno elle</l>
     <l n="578">degli uomini che Serse ebbe già intorno,</l>
     <l n="579">e sieno più de l'anime ribelle</l>
     <l n="580">ch'uscîr del ciel con lor perpetuo scorno;</l>
     <l n="581">se tu sei meco, o almen non sie con quelle,</l>
     <l n="582">tutte le voglio uccidere in un giorno. -</l>
     <l n="583">Guidon suggiunse: - Io non ci so via alcuna</l>
     <l n="584">ch'a valer n'abbia, se non val quest'una.</l>
    </lg>
    <lg n="74">
     <l n="585">Ne può sola salvar, se ne succede,</l>
     <l n="586">quest'una ch'io dirò, ch'or mi soviene.</l>
     <l n="587">Fuor ch'alle donne, uscir non si concede</l>
     <l n="588">né metter piede in su le salse arene:</l>
     <l n="589">e per questo commettermi alla fede</l>
     <l n="590">d'una de le mie donne mi conviene,</l>
     <l n="591">del cui perfetto amor fatta ho sovente</l>
     <l n="592">più pruova ancor, ch'io non farò al presente.</l>
    </lg>
    <lg n="75">
     <l n="593">Non men di me tormi costei disia</l>
     <l n="594">di servitù, pur che ne venga meco;</l>
     <l n="595">che così spera, senza compagnia</l>
     <l n="596">de le rivali sue, ch'io viva seco.</l>
     <l n="597">Ella nel porto o fuste o saettia</l>
     <l n="598">farà ordinar, mentre è ancor l'aer cieco,</l>
     <l n="599">che i marinari vostri troveranno</l>
     <l n="600">acconcia a navigar, come vi vanno.</l>
    </lg>
    <lg n="76">
     <l n="601">Dietro a me tutti in un drappel ristretti,</l>
     <l n="602">cavallieri, mercanti e galeotti,</l>
     <l n="603">ch'ad albergarvi sotto a questi tetti</l>
     <l n="604">meco, vostra mercé, sète ridotti,</l>
     <l n="605">avrete a farvi amplo sentier coi petti,</l>
     <l n="606">se del nostro camin siamo interrotti:</l>
     <l n="607">così spero, aiutandoci le spade,</l>
     <l n="608">ch'io vi trarrò de la crudel cittade. -</l>
    </lg>
    <lg n="77">
     <l n="609">- Tu fa come ti par (disse Marfisa),</l>
     <l n="610">ch'io son per me d'uscir di qui sicura.</l>
     <l n="611">Più facil fia che di mia mano uccisa</l>
     <l n="612">la gente sia, che è dentro a queste mura,</l>
     <l n="613">che mi veggi fuggire, o in altra guisa</l>
     <l n="614">alcun possa notar ch'abbi paura.</l>
     <l n="615">Vo' uscir di giorno, e sol per forza d'arme;</l>
     <l n="616">che per ogn'altro modo obbrobrio parme.</l>
    </lg>
    <lg n="78">
     <l n="617">S'io ci fossi per donna conosciuta,</l>
     <l n="618">so ch'avrei da le donne onore e pregio;</l>
     <l n="619">e volentieri io ci sarei tenuta,</l>
     <l n="620">e tra le prime forse del collegio:</l>
     <l n="621">ma con costoro essendoci venuta,</l>
     <l n="622">non ci vo' d'essi aver più privilegio.</l>
     <l n="623">Troppo error fôra ch'io mi stessi o andassi</l>
     <l n="624">libera, e gli altri in servitù lasciassi. -</l>
    </lg>
    <lg n="79">
     <l n="625">Queste parole et altre seguitando,</l>
     <l n="626">mostrò Marfisa che 'l rispetto solo</l>
     <l n="627">ch'avea al periglio de' compagni (quando</l>
     <l n="628">potria loro il suo ardir tornare in duolo),</l>
     <l n="629">la tenea che con alto e memorando</l>
     <l n="630">segno d'ardir non assalia lo stuolo:</l>
     <l n="631">e per questo a Guidon lascia la cura</l>
     <l n="632">d'usar la via che più gli par sicura.</l>
    </lg>
    <lg n="80">
     <l n="633">Guidon la notte con Aleria parla</l>
     <l n="634">(così avea nome la più fida moglie),</l>
     <l n="635">né bisogno gli fu molto pregarla,</l>
     <l n="636">che la trovò disposta alle sue voglie.</l>
     <l n="637">Ella tolse una nave e fece armarla,</l>
     <l n="638">e v'arrecò le sue più ricche spoglie,</l>
     <l n="639">fingendo di volere al nuovo albóre</l>
     <l n="640">con le compagne uscire in corso fuore.</l>
    </lg>
    <lg n="81">
     <l n="641">Ella avea fatto nel palazzo inanti</l>
     <l n="642">spade e lancie arrecar, corazze e scudi,</l>
     <l n="643">onde armar si potessero i mercanti</l>
     <l n="644">e i galeotti ch'eran mezzo nudi.</l>
     <l n="645">Altri dormiro, et altri stêr vegghianti,</l>
     <l n="646">compartendo tra lor gli ozii e gli studi;</l>
     <l n="647">spesso guardando, e pur con l'arme indosso,</l>
     <l n="648">se l'oriente ancor si facea rosso.</l>
    </lg>
    <lg n="82">
     <l n="649">Dal duro volto de la terra il sole</l>
     <l n="650">non tollea ancora il velo oscuro et atro;</l>
     <l n="651">a pena avea la licaonia prole</l>
     <l n="652">per li solchi del ciel volto l'aratro:</l>
     <l n="653">quando il femineo stuol, che veder vuole</l>
     <l n="654">il fin de la battaglia, empì il teatro,</l>
     <l n="655">come ape del suo claustro empie la soglia,</l>
     <l n="656">che mutar regno al nuovo tempo voglia.</l>
    </lg>
    <lg n="83">
     <l n="657">Di trombe, di tambur, di suon de corni</l>
     <l n="658">il popul risonar fa cielo e terra,</l>
     <l n="659">così citando il suo signor, che torni</l>
     <l n="660">a terminar la cominciata guerra.</l>
     <l n="661">Aquilante e Grifon stavano adorni</l>
     <l n="662">de le lor arme, e il duca d'Inghilterra,</l>
     <l n="663">Guidon, Marfisa, Sansonetto e tutti</l>
     <l n="664">gli altri, chi a piedi e chi a cavallo instrutti.</l>
    </lg>
    <lg n="84">
     <l n="665">Per scender dal palazzo al mare e al porto,</l>
     <l n="666">la piazza traversar si convenia,</l>
     <l n="667">né v'era altro camin lungo né corto:</l>
     <l n="668">così Guidon disse alla compagnia.</l>
     <l n="669">E poi che di ben far molto conforto</l>
     <l n="670">lor diede, entrò senza rumore in via;</l>
     <l n="671">e ne la piazza, dove il popul era,</l>
     <l n="672">s'appresentò con più di cento in schiera.</l>
    </lg>
    <lg n="85">
     <l n="673">Molto affrettando i suoi compagni, andava</l>
     <l n="674">Guidone all'altra porta per uscire:</l>
     <l n="675">ma la gran moltitudine che stava</l>
     <l n="676">intorno armata, e sempre atta a ferire,</l>
     <l n="677">pensò, come lo vide che menava</l>
     <l n="678">seco quegli altri, che volea fuggire;</l>
     <l n="679">e tutta a un tratto agli archi suoi ricorse,</l>
     <l n="680">e parte, onde s'uscia, venne ad opporse.</l>
    </lg>
    <lg n="86">
     <l n="681">Guidone e gli altri cavallier gagliardi,</l>
     <l n="682">e sopra tutti lor Marfisa forte,</l>
     <l n="683">al menar de le man non furon tardi,</l>
     <l n="684">e molto fêr per isforzar le porte:</l>
     <l n="685">ma tanta e tanta copia era dei dardi</l>
     <l n="686">che, con ferite dei compagni e morte,</l>
     <l n="687">pioveano lor di sopra e d'ogn'intorno,</l>
     <l n="688">ch'al fin temean d'averne danno e scorno.</l>
    </lg>
    <lg n="87">
     <l n="689">D'ogni guerrier l'usbergo era perfetto;</l>
     <l n="690">che se non era, avean più da temere.</l>
     <l n="691">Fu morto il destrier sotto a Sansonetto;</l>
     <l n="692">quel di Marfisa v'ebbe a rimanere.</l>
     <l n="693">Astolfo tra sé disse: - Ora, ch'aspetto</l>
     <l n="694">che mai mi possa il corno più valere?</l>
     <l n="695">Io vo' veder, poi che non giova spada,</l>
     <l n="696">s'io so col corno assicurar la strada. -</l>
    </lg>
    <lg n="88">
     <l n="697">Come aiutar ne le fortune estreme</l>
     <l n="698">sempre si suol, si pone il corno a bocca.</l>
     <l n="699">Par che la terra e tutto 'l mondo trieme,</l>
     <l n="700">quando l'orribil suon ne l'aria scocca.</l>
     <l n="701">Sì nel cor de la gente il timor preme,</l>
     <l n="702">che per disio di fuga si trabocca</l>
     <l n="703">giù del teatro sbigottita e smorta,</l>
     <l n="704">non che lasci la guardia de la porta.</l>
    </lg>
    <lg n="89">
     <l n="705">Come talor si getta e si periglia</l>
     <l n="706">e da finestra e da sublime loco</l>
     <l n="707">l'esterrefatta subito famiglia,</l>
     <l n="708">che vede appresso e d'ogn'intorno il fuoco,</l>
     <l n="709">che mentre le tenea gravi le ciglia</l>
     <l n="710">il pigro sonno, crebbe a poco a poco;</l>
     <l n="711">così, messa la vita in abandono,</l>
     <l n="712">ognun fuggia lo spaventoso suono.</l>
    </lg>
    <lg n="90">
     <l n="713">Di qua di là, di su di giù smarrita</l>
     <l n="714">surge la turba, e di fuggir procaccia.</l>
     <l n="715">Son più di mille a un tempo ad ogni uscita:</l>
     <l n="716">cascano a monti, e l'una l'altra impaccia.</l>
     <l n="717">In tanta calca perde altra la vita;</l>
     <l n="718">da palchi e da finestre altra si schiaccia:</l>
     <l n="719">più d'un braccio si rompe e d'una testa,</l>
     <l n="720">di ch'altra morta, altra storpiata resta.</l>
    </lg>
    <lg n="91">
     <l n="721">Il pianto e 'l grido insino al ciel saliva,</l>
     <l n="722">d'alta ruina misto e di fraccasso.</l>
     <l n="723">Affretta, ovunque il suon del corno arriva,</l>
     <l n="724">la turba spaventata in fuga il passo.</l>
     <l n="725">Se udite dir che d'ardimento priva</l>
     <l n="726">la vil plebe si mostri e di cor basso,</l>
     <l n="727">non vi maravigliate; che natura</l>
     <l n="728">è de la lepre aver sempre paura.</l>
    </lg>
    <lg n="92">
     <l n="729">Ma che direte del già tanto fiero</l>
     <l n="730">cor di Marfisa e di Guidon Selvaggio?</l>
     <l n="731">dei dua giovini figli d'Oliviero,</l>
     <l n="732">che già tanto onoraro il lor lignaggio?</l>
     <l n="733">Già cento mila avean stimato un zero;</l>
     <l n="734">e in fuga or se ne van senza coraggio,</l>
     <l n="735">come conigli, o timidi colombi</l>
     <l n="736">a cui vicino alto rumor rimbombi.</l>
    </lg>
    <lg n="93">
     <l n="737">Così noceva ai suoi come agli strani</l>
     <l n="738">la forza che nel corno era incantata.</l>
     <l n="739">Sansonetto, Guidone e i duo germani</l>
     <l n="740">fuggon dietro a Marfisa spaventata;</l>
     <l n="741">né fuggendo ponno ir tanto lontani,</l>
     <l n="742">che lor non sia l'orecchia anco intronata.</l>
     <l n="743">Scorre Astolfo la terra in ogni lato,</l>
     <l n="744">dando via sempre al corno maggior fiato.</l>
    </lg>
    <lg n="94">
     <l n="745">Chi scese al mare, e chi poggiò su al monte,</l>
     <l n="746">e chi tra i boschi ad occultar si venne:</l>
     <l n="747">alcuna, senza mai volger la fronte,</l>
     <l n="748">fuggir per dieci dì non si ritenne:</l>
     <l n="749">uscì in tal punto alcuna fuor del ponte,</l>
     <l n="750">ch'in vita sua mai più non vi rivenne.</l>
     <l n="751">Sgombraro in modo e piazze e templi e case,</l>
     <l n="752">che quasi vòta la città rimase.</l>
    </lg>
    <lg n="95">
     <l n="753">Marfisa e 'l bon Guidone e i duo fratelli</l>
     <l n="754">e Sansonetto, pallidi e tremanti,</l>
     <l n="755">fuggiano inverso il mare, e dietro a quelli</l>
     <l n="756">fuggiano i marinari e i mercatanti;</l>
     <l n="757">ove Aleria trovâr, che, fra i castelli,</l>
     <l n="758">loro avea un legno apparechiato inanti.</l>
     <l n="759">Quindi, poi ch'in gran fretta li raccolse,</l>
     <l n="760">diè i remi all'acqua et ogni vela sciolse.</l>
    </lg>
    <lg n="96">
     <l n="761">Dentro e d'intorno il duca la cittade</l>
     <l n="762">avea scorsa dai colli insino all'onde;</l>
     <l n="763">fatto avea vòte rimaner le strade:</l>
     <l n="764">ognun lo fugge, ognun se gli nasconde.</l>
     <l n="765">Molte trovate fur, che per viltade</l>
     <l n="766">s'eran gittate in parti oscure e immonde;</l>
     <l n="767">e molte, non sappiendo ove s'andare,</l>
     <l n="768">messesi a nuoto et affogate in mare.</l>
    </lg>
    <lg n="97">
     <l n="769">Per trovare i compagni il duca viene,</l>
     <l n="770">che si credea di riveder sul molo.</l>
     <l n="771">Si volge intorno, e le deserte arene</l>
     <l n="772">guarda per tutto, e non v'appare un solo.</l>
     <l n="773">Leva più gli occhi, e in alto a vele piene</l>
     <l n="774">da sé lontani andar li vede a volo:</l>
     <l n="775">sì che gli convien fare altro disegno</l>
     <l n="776">al suo camin, poi che partito è il legno.</l>
    </lg>
    <lg n="98">
     <l n="777">Lasciamolo andar pur - né vi rincresca</l>
     <l n="778">che tanta strada far debba soletto</l>
     <l n="779">per terra d'infedeli e barbaresca,</l>
     <l n="780">dove mai non si va senza sospetto:</l>
     <l n="781">non è periglio alcuno, onde non esca</l>
     <l n="782">con quel suo corno, e n'ha mostrato effetto; -</l>
     <l n="783">e dei compagni suoi pigliamo cura,</l>
     <l n="784">ch'al mar fuggian tremando di paura.</l>
    </lg>
    <lg n="99">
     <l n="785">A piena vela si cacciaron lunge</l>
     <l n="786">da la crudele e sanguinosa spiaggia:</l>
     <l n="787">e poi che di gran lunga non li giunge</l>
     <l n="788">l'orribil suon ch'a spaventar più gli aggia,</l>
     <l n="789">insolita vergogna sì gli punge,</l>
     <l n="790">che, com'un fuoco, a tutti il viso raggia.</l>
     <l n="791">L'un non ardisce a mirar l'altro, e stassi</l>
     <l n="792">tristo, senza parlar, con gli occhi bassi.</l>
    </lg>
    <lg n="100">
     <l n="793">Passa il nocchiero, al suo viaggio intento,</l>
     <l n="794">e Cipro e Rodi, e giù per l'onda egea</l>
     <l n="795">da sé vede fuggire isole cento</l>
     <l n="796">col periglioso capo di Malea;</l>
     <l n="797">e con propizio et immutabil vento</l>
     <l n="798">asconder vede la greca Morea;</l>
     <l n="799">volta Sicilia, e per lo mar Tirreno</l>
     <l n="800">costeggia de l'Italia il lito ameno:</l>
    </lg>
    <lg n="101">
     <l n="801">e sopra Luna ultimamente sorse,</l>
     <l n="802">dove lasciato avea la sua famiglia.</l>
     <l n="803">Dio ringraziando che 'l pelago corse</l>
     <l n="804">senza più danno, il noto lito piglia.</l>
     <l n="805">Quindi un nochier trovâr per Francia sciorse,</l>
     <l n="806">il qual di venir seco li consiglia:</l>
     <l n="807">e nel suo legno ancor quel dì montaro,</l>
     <l n="808">et a Marsilia in breve si trovaro.</l>
    </lg>
    <lg n="102">
     <l n="809">Quivi non era Bradamante allora,</l>
     <l n="810">ch'aver solea governo del paese;</l>
     <l n="811">che se vi fosse, a far seco dimora</l>
     <l n="812">gli avria sforzati con parlar cortese.</l>
     <l n="813">Sceser nel lito, e la medesima ora</l>
     <l n="814">dai quattro cavallier congedo prese</l>
     <l n="815">Marfisa, e da la donna del Selvaggio;</l>
     <l n="816">e pigliò alla ventura il suo viaggio,</l>
    </lg>
    <lg n="103">
     <l n="817">dicendo che lodevole non era</l>
     <l n="818">ch'andasser tanti cavallieri insieme:</l>
     <l n="819">che gli storni e i colombi vanno in schiera,</l>
     <l n="820">i daini e i cervi e ogn'animal che teme;</l>
     <l n="821">ma l'audace falcon, l'aquila altiera,</l>
     <l n="822">che ne l'aiuto altrui non metton speme,</l>
     <l n="823">orsi, tigri, leon, soli ne vanno;</l>
     <l n="824">che di più forza alcun timor non hanno.</l>
    </lg>
    <lg n="104">
     <l n="825">Nessun degli altri fu di quel pensiero;</l>
     <l n="826">sì ch'a lei sola toccò a far partita.</l>
     <l n="827">Per mezzo i boschi e per strano sentiero</l>
     <l n="828">dunque ella se n'andò sola e romita.</l>
     <l n="829">Grifone il bianco et Aquilante il nero</l>
     <l n="830">pigliâr con gli altri duo la via più trita,</l>
     <l n="831">e giunsero a un castello il dì seguente,</l>
     <l n="832">dove albergati fur cortesemente.</l>
    </lg>
    <lg n="105">
     <l n="833">Cortesemente dico in apparenza,</l>
     <l n="834">ma tosto vi sentîr contrario effetto;</l>
     <l n="835">che 'l signor del castel, benivolenza</l>
     <l n="836">fingendo e cortesia, lor dè ricetto:</l>
     <l n="837">e poi la notte, che sicuri senza</l>
     <l n="838">timor dormian, gli fe' pigliar nel letto;</l>
     <l n="839">né prima li lasciò, che d'osservare</l>
     <l n="840">una costuma ria li fe' giurare.</l>
    </lg>
    <lg n="106">
     <l n="841">Ma vo' seguir la bellicosa donna,</l>
     <l n="842">prima, Signor, che di costor più dica.</l>
     <l n="843">Passò Druenza, il Rodano e la Sonna,</l>
     <l n="844">e venne a piè d'una montagna aprica.</l>
     <l n="845">Quivi lungo un torrente, in negra gonna</l>
     <l n="846">vide venire una femina antica,</l>
     <l n="847">che stanca e lassa era di lunga via,</l>
     <l n="848">ma via più afflitta di malenconia.</l>
    </lg>
    <lg n="107">
     <l n="849">Questa è la vecchia che solea servire</l>
     <l n="850">ai malandrin nel cavernoso monte,</l>
     <l n="851">là dove alta giustizia fe' venire</l>
     <l n="852">e dar lor morte il paladino conte.</l>
     <l n="853">La vecchia, che timore ha di morire</l>
     <l n="854">per le cagion che poi vi saran conte,</l>
     <l n="855">già molti dì va per via oscura e fosca,</l>
     <l n="856">fuggendo ritrovar chi la conosca.</l>
    </lg>
    <lg n="108">
     <l n="857">Quivi d'estrano cavallier sembianza</l>
     <l n="858">l'ebbe Marfisa all'abito e all'arnese;</l>
     <l n="859">e perciò non fuggì, com'avea usanza</l>
     <l n="860">fuggir dagli altri ch'eran del paese;</l>
     <l n="861">anzi con sicurezza e con baldanza</l>
     <l n="862">si fermò al guado, e di lontan l'attese:</l>
     <l n="863">al guado del torrente, ove trovolla,</l>
     <l n="864">la vecchia le uscì incontra e salutolla.</l>
    </lg>
    <lg n="109">
     <l n="865">Poi la pregò che seco oltr'a quell'acque</l>
     <l n="866">ne l'altra ripa in groppa la portasse.</l>
     <l n="867">Marfisa, che gentil fu da che nacque,</l>
     <l n="868">di là dal fiumicel seco la trasse;</l>
     <l n="869">e portarla anch'un pezzo non le spiacque,</l>
     <l n="870">fin ch'a miglior camin la ritornasse,</l>
     <l n="871">fuor d'un gran fango; e al fin di quel sentiero</l>
     <l n="872">si videro all'incontro un cavalliero.</l>
    </lg>
    <lg n="110">
     <l n="873">Il cavallier su ben guernita sella,</l>
     <l n="874">di lucide arme e di bei panni ornato,</l>
     <l n="875">verso il fiume venìa, da una donzella</l>
     <l n="876">e da un solo scudiero accompagnato.</l>
     <l n="877">La donna ch'avea seco era assai bella,</l>
     <l n="878">ma d'altiero sembiante e poco grato,</l>
     <l n="879">tutta d'orgoglio e di fastidio piena,</l>
     <l n="880">del cavallier ben degna che la mena.</l>
    </lg>
    <lg n="111">
     <l n="881">Pinabello, un de' conti maganzesi,</l>
     <l n="882">era quel cavallier ch'ella avea seco;</l>
     <l n="883">quel medesmo che dianzi a pochi mesi</l>
     <l n="884">Bradamante gittò nel cavo speco.</l>
     <l n="885">Quei sospir, quei singulti così accesi,</l>
     <l n="886">quel pianto che lo fe' già quasi cieco,</l>
     <l n="887">tutto fu per costei ch'or seco avea,</l>
     <l n="888">che 'l negromante allor gli ritenea.</l>
    </lg>
    <lg n="112">
     <l n="889">Ma poi che fu levato di sul colle</l>
     <l n="890">l'incantato castel del vecchio Atlante,</l>
     <l n="891">e che poté ciascuno ire ove volle,</l>
     <l n="892">per opra e per virtù di Bradamante;</l>
     <l n="893">costei, ch'agli disii facile e molle</l>
     <l n="894">di Pinabel sempre era stata inante,</l>
     <l n="895">si tornò a lui, et in sua compagnia</l>
     <l n="896">da un castello ad un altro or se ne gìa.</l>
    </lg>
    <lg n="113">
     <l n="897">E sì come vezzosa era e mal usa,</l>
     <l n="898">quando vide la vecchia di Marfisa,</l>
     <l n="899">non si poté tenere a bocca chiusa</l>
     <l n="900">di non la motteggiar con beffe e risa.</l>
     <l n="901">Marfisa altiera, appresso a cui non s'usa</l>
     <l n="902">sentirsi oltraggio in qual si voglia guisa,</l>
     <l n="903">rispose d'ira accesa alla donzella,</l>
     <l n="904">che di lei quella vecchia era più bella;</l>
    </lg>
    <lg n="114">
     <l n="905">e ch'al suo cavallier volea provallo,</l>
     <l n="906">con patto di poi tôrre a lei la gonna</l>
     <l n="907">e il palafren ch'avea, se da cavallo</l>
     <l n="908">gittava il cavallier di ch'era donna.</l>
     <l n="909">Pinabel che faria, tacendo, fallo,</l>
     <l n="910">di risponder con l'arme non assonna:</l>
     <l n="911">piglia lo scudo e l'asta, e il destrier gira,</l>
     <l n="912">poi vien Marfisa a ritrovar con ira.</l>
    </lg>
    <lg n="115">
     <l n="913">Marfisa incontra una gran lancia afferra,</l>
     <l n="914">e ne la vista a Pinabel l'arresta,</l>
     <l n="915">e sì stordito lo riversa in terra,</l>
     <l n="916">che tarda un'ora a rilevar la testa.</l>
     <l n="917">Marfisa, vincitrice de la guerra,</l>
     <l n="918">fe' trarre a quella giovane la vesta.</l>
     <l n="919">et ogn'altro ornamento le fe' porre,</l>
     <l n="920">e ne fe' il tutto alla sua vecchia tôrre:</l>
    </lg>
    <lg n="116">
     <l n="921">e di quel giovenile abito vòlse</l>
     <l n="922">che si vestisse e se n'ornasse tutta;</l>
     <l n="923">e fe' che 'l palafreno anco si tolse,</l>
     <l n="924">che la giovane avea quivi condutta.</l>
     <l n="925">Indi al preso camin con lei si volse,</l>
     <l n="926">che quant'era più ornata, era più brutta.</l>
     <l n="927">Tre giorni se n'andâr per lunga strada,</l>
     <l n="928">senza far cosa onde a parlar m'accada.</l>
    </lg>
    <lg n="117">
     <l n="929">Il quarto giorno un cavallier trovaro,</l>
     <l n="930">che venìa in fretta galoppando solo.</l>
     <l n="931">Se di saper chi sia forse v'è caro,</l>
     <l n="932">dicovi ch'è Zerbin, di re figliuolo,</l>
     <l n="933">di virtù esempio e di bellezza raro,</l>
     <l n="934">che se stesso rodea d'ira e di duolo</l>
     <l n="935">di non aver potuto far vendetta</l>
     <l n="936">d'un che gli avea gran cortesia interdetta.</l>
    </lg>
    <lg n="118">
     <l n="937">Zerbino indarno per la selva corse</l>
     <l n="938">dietro a quel suo che gli avea fatto oltraggio;</l>
     <l n="939">ma sì a tempo colui seppe via tôrse,</l>
     <l n="940">sì seppe nel fuggir prender vantaggio,</l>
     <l n="941">sì il bosco e sì una nebbia lo soccorse,</l>
     <l n="942">ch'avea offuscato il matutino raggio,</l>
     <l n="943">che di man di Zerbin si levò netto,</l>
     <l n="944">fin che l'ira e il furor gli uscì del petto.</l>
    </lg>
    <lg n="119">
     <l n="945">Non poté, ancor che Zerbin fosse irato,</l>
     <l n="946">tener, vedendo quella vecchia, il riso;</l>
     <l n="947">che gli parea dal giovenile ornato</l>
     <l n="948">troppo diverso il brutto antiquo viso;</l>
     <l n="949">et a Marfisa, che le venìa a lato,</l>
     <l n="950">disse: - Guerrier, tu sei pien d'ogni aviso,</l>
     <l n="951">che damigella di tal sorte guidi,</l>
     <l n="952">che non temi trovar chi te la invidi. -</l>
    </lg>
    <lg n="120">
     <l n="953">Avea la donna (se la crespa buccia</l>
     <l n="954">può darne indicio) più de la Sibilla,</l>
     <l n="955">e parea, così ornata, una bertuccia,</l>
     <l n="956">quando per muover riso alcun vestilla;</l>
     <l n="957">et or più brutta par, che si coruccia,</l>
     <l n="958">e che dagli occhi l'ira le sfavilla:</l>
     <l n="959">ch'a donna non si fa maggior dispetto,</l>
     <l n="960">che quando o vecchia o brutta le vien detto.</l>
    </lg>
    <lg n="121">
     <l n="961">Mostrò turbarse l'inclita donzella,</l>
     <l n="962">per prenderne piacer, come si prese;</l>
     <l n="963">e rispose a Zerbin: - Mia donna è bella,</l>
     <l n="964">per Dio, via più che tu non sei cortese;</l>
     <l n="965">come ch'io creda che la tua favella</l>
     <l n="966">da quel che sente l'animo non scese:</l>
     <l n="967">tu fingi non conoscer sua beltade,</l>
     <l n="968">per escusar la tua somma viltade.</l>
    </lg>
    <lg n="122">
     <l n="969">E chi saria quel cavallier, che questa</l>
     <l n="970">sì giovane e sì bella ritrovasse</l>
     <l n="971">senza più compagnia ne la foresta,</l>
     <l n="972">e che di farla sua non si provasse? -</l>
     <l n="973">- Sì ben (disse Zerbin) teco s'assesta,</l>
     <l n="974">che saria mal ch'alcun te la levasse;</l>
     <l n="975">et io per me non son così indiscreto,</l>
     <l n="976">che te ne privi mai: stanne pur lieto.</l>
    </lg>
    <lg n="123">
     <l n="977">S'in altro conto aver vuoi a far meco,</l>
     <l n="978">di quel ch'io vaglio son per farti mostra;</l>
     <l n="979">ma per costei non mi tener sì cieco,</l>
     <l n="980">che solamente far voglia una giostra.</l>
     <l n="981">O brutta o bella sia, restisi teco:</l>
     <l n="982">non vo' partir tanta amicizia vostra.</l>
     <l n="983">Ben vi sète accoppiati: io giurerei,</l>
     <l n="984">com'ella è bella, tu gagliardo sei. -</l>
    </lg>
    <lg n="124">
     <l n="985">Suggiunse a lui Marfisa: - Al tuo dispetto</l>
     <l n="986">di levarmi costei provar convienti.</l>
     <l n="987">Non vo' patir ch'un sì leggiadro aspetto</l>
     <l n="988">abbi veduto, e guadagnar nol tenti. -</l>
     <l n="989">Rispose a lei Zerbin: - Non so a ch'effetto</l>
     <l n="990">l'uom si metta a periglio e si tormenti,</l>
     <l n="991">per riportarne una vittoria poi,</l>
     <l n="992">che giovi al vinto, e al vincitore annoi. -</l>
    </lg>
    <lg n="125">
     <l n="993">- Se non ti par questo partito buono,</l>
     <l n="994">te ne do un altro, e ricusar nol déi</l>
     <l n="995">(disse a Zerbin Marfisa): che s'io sono</l>
     <l n="996">vinto da te, m'abbia a restar costei;</l>
     <l n="997">ma s'io te vinco, a forza te la dono.</l>
     <l n="998">Dunque provian chi de' star senza lei:</l>
     <l n="999">se perdi, converrà che tu le faccia</l>
     <l n="1000">compagnia sempre, ovunque andar le piaccia. -</l>
    </lg>
    <lg n="126">
     <l n="1001">- E così sia, - Zerbin rispose; e volse</l>
     <l n="1002">a pigliar campo subito il cavallo.</l>
     <l n="1003">Si levò su le staffe e si raccolse</l>
     <l n="1004">fermo in arcione, e per non dare in fallo,</l>
     <l n="1005">lo scudo in mezzo alla donzella colse;</l>
     <l n="1006">ma parve urtasse un monte di metallo:</l>
     <l n="1007">et ella in guisa a lui toccò l'elmetto,</l>
     <l n="1008">che stordito il mandò di sella netto.</l>
    </lg>
    <lg n="127">
     <l n="1009">Troppo spiacque a Zerbin l'esser caduto,</l>
     <l n="1010">ch'in altro scontro mai più non gli avvenne,</l>
     <l n="1011">e n'avea mille e mille egli abbattuto;</l>
     <l n="1012">et a perpetuo scorno se lo tenne.</l>
     <l n="1013">Stette per lungo spazio in terra muto;</l>
     <l n="1014">e più gli dolse poi che gli sovenne</l>
     <l n="1015">ch'avea promesso e che gli convenia</l>
     <l n="1016">aver la brutta vecchia in compagnia.</l>
    </lg>
    <lg n="128">
     <l n="1017">Tornando a lui la vincitrice in sella,</l>
     <l n="1018">disse ridendo: - Questa t'appresento;</l>
     <l n="1019">e quanto più la veggio e grata e bella,</l>
     <l n="1020">tanto, ch'ella sia tua, più mi contento.</l>
     <l n="1021">Or tu in mio loco sei campion di quella;</l>
     <l n="1022">ma la tua fé non se ne porti il vento,</l>
     <l n="1023">che per sua guida e scorta tu non vada</l>
     <l n="1024">(come hai promesso) ovunque andar l'aggrada. -</l>
    </lg>
    <lg n="129">
     <l n="1025">Senza aspettar risposta urta il destriero</l>
     <l n="1026">per la foresta, e subito s'imbosca.</l>
     <l n="1027">Zerbin, che la stimava un cavalliero,</l>
     <l n="1028">dice alla vecchia: - Fa ch'io lo conosca. -</l>
     <l n="1029">Et ella non gli tiene ascoso il vero,</l>
     <l n="1030">onde sa che lo 'ncende e che l'attosca:</l>
     <l n="1031">- Il colpo fu di man d'una donzella,</l>
     <l n="1032">che t'ha fatto votar (disse) la sella.</l>
    </lg>
    <lg n="130">
     <l n="1033">Pel suo valor costei debitamente</l>
     <l n="1034">usurpa a' cavallieri e scudo e lancia;</l>
     <l n="1035">e venuta è pur dianzi d'Oriente</l>
     <l n="1036">per assaggiare i paladin di Francia. -</l>
     <l n="1037">Zerbin di questo tal vergogna sente,</l>
     <l n="1038">che non pur tinge di rossor la guancia,</l>
     <l n="1039">ma restò poco di non farsi rosso</l>
     <l n="1040">seco ogni pezzo d'arme ch'avea indosso.</l>
    </lg>
    <lg n="131">
     <l n="1041">Monta a cavallo, e se stesso rampogna</l>
     <l n="1042">che non seppe tener strette le cosce.</l>
     <l n="1043">Tra sé la vecchia ne sorride, e agogna</l>
     <l n="1044">di stimularlo e di più dargli angosce.</l>
     <l n="1045">Gli ricorda ch'andar seco bisogna:</l>
     <l n="1046">e Zerbin, ch'ubligato si conosce,</l>
     <l n="1047">l'orecchie abbassa, come vinto e stanco</l>
     <l n="1048">destrier c'ha in bocca il fren, gli sproni al fianco.</l>
    </lg>
    <lg n="132">
     <l n="1049">E sospirando: - Ohimè, Fortuna fella</l>
     <l n="1050">(dicea), che cambio è questo che tu fai?</l>
     <l n="1051">Colei che fu sopra le belle bella,</l>
     <l n="1052">ch'esser meco dovea, levata m'hai.</l>
     <l n="1053">Ti par ch'in luogo et in ristor di quella</l>
     <l n="1054">si debba por costei ch'ora mi dai?</l>
     <l n="1055">Stare in danno del tutto era men male,</l>
     <l n="1056">che fare un cambio tanto diseguale.</l>
    </lg>
    <lg n="133">
     <l n="1057">Colei che di bellezze e di virtuti</l>
     <l n="1058">unqua non ebbe e non avrà mai pare,</l>
     <l n="1059">sommersa e rotta tra gli scogli acuti</l>
     <l n="1060">hai data ai pesci et agli augei del mare;</l>
     <l n="1061">e costei che dovria già aver pasciuti</l>
     <l n="1062">sotterra i vermi, hai tolta a perservare</l>
     <l n="1063">dieci o venti anni più che non devevi,</l>
     <l n="1064">per dar più peso agli mie' affanni grevi. -</l>
    </lg>
    <lg n="134">
     <l n="1065">Zerbin così parlava; né men tristo</l>
     <l n="1066">in parole e in sembianti esser parea</l>
     <l n="1067">di questo nuovo suo sì odioso acquisto,</l>
     <l n="1068">che de la donna che perduta avea.</l>
     <l n="1069">La vecchia, ancor che non avesse visto</l>
     <l n="1070">mai più Zerbin, per quel ch'ora dicea</l>
     <l n="1071">s'avvide esser colui di che notizia</l>
     <l n="1072">le diede già Issabella di Galizia.</l>
    </lg>
    <lg n="135">
     <l n="1073">Se 'l vi ricorda quel ch'avete udito,</l>
     <l n="1074">costei da la spelonca ne veniva,</l>
     <l n="1075">dove Issabella, che d'amor ferito</l>
     <l n="1076">Zerbino avea, fu molti dì captiva.</l>
     <l n="1077">Più volte ella le avea già riferito</l>
     <l n="1078">come lasciasse la paterna riva,</l>
     <l n="1079">e come rotta in mar da la procella,</l>
     <l n="1080">si salvasse alla spiaggia di Rocella.</l>
    </lg>
    <lg n="136">
     <l n="1081">E sì spesso dipinto di Zerbino</l>
     <l n="1082">le avea il bel viso e le fattezze conte,</l>
     <l n="1083">ch'ora udendol parlare, e più vicino</l>
     <l n="1084">gli occhi alzandogli meglio ne la fronte,</l>
     <l n="1085">vide esser quel per cui sempre meschino</l>
     <l n="1086">fu d'Issabella il cor nel cavo monte;</l>
     <l n="1087">che di non veder lui più si lagnava,</l>
     <l n="1088">che d'esser fatta ai malandrini schiava.</l>
    </lg>
    <lg n="137">
     <l n="1089">La vecchia, dando alle parole udienza,</l>
     <l n="1090">che con sdegno e con duol Zerbino versa,</l>
     <l n="1091">s'avede ben ch'egli ha falsa credenza</l>
     <l n="1092">che sia Issabella in mar rotta e sommersa:</l>
     <l n="1093">e ben ch'ella del certo abbia scienza,</l>
     <l n="1094">per non lo rallegrar, pur la perversa</l>
     <l n="1095">quel che far lieto lo potria, gli tace,</l>
     <l n="1096">e sol gli dice quel che gli dispiace.</l>
    </lg>
    <lg n="138">
     <l n="1097">- Odi tu (gli disse ella), tu che sei</l>
     <l n="1098">cotanto altier, che sì mi scherni e sprezzi,</l>
     <l n="1099">se sapessi che nuova ho di costei</l>
     <l n="1100">che morta piangi, mi faresti vezzi:</l>
     <l n="1101">ma più tosto che dirtelo, torrei</l>
     <l n="1102">che mi strozzassi o fêssi in mille pezzi;</l>
     <l n="1103">dove, s'eri vêr me più mansueto,</l>
     <l n="1104">forse aperto t'avrei questo secreto. -</l>
    </lg>
    <lg n="139">
     <l n="1105">Come il mastin che con furor s'aventa</l>
     <l n="1106">adosso al ladro, ad achetarsi è presto,</l>
     <l n="1107">che quello o pane o cacio gli appresenta,</l>
     <l n="1108">o che fa incanto appropriato a questo;</l>
     <l n="1109">così tosto Zerbino umil diventa,</l>
     <l n="1110">e vien bramoso di sapere il resto,</l>
     <l n="1111">che la vecchia gli accenna che di quella,</l>
     <l n="1112">che morta piange, gli sa dir novella.</l>
    </lg>
    <lg n="140">
     <l n="1113">E volto a lei con più piacevol faccia,</l>
     <l n="1114">la supplica, la prega, la scongiura</l>
     <l n="1115">per gli uomini, per Dio, che non gli taccia</l>
     <l n="1116">quanto ne sappia, o buona o ria ventura.</l>
     <l n="1117">- Cosa non udirai che pro ti faccia</l>
     <l n="1118">(disse la vecchia pertinace e dura):</l>
     <l n="1119">non è Issabella, come credi, morta;</l>
     <l n="1120">ma viva sì, ch'a' morti invidia porta.</l>
    </lg>
    <lg n="141">
     <l n="1121">È capitata in questi pochi giorni</l>
     <l n="1122">che non n'udisti, in man di più di venti;</l>
     <l n="1123">sì che, qualora anco in man tua ritorni,</l>
     <l n="1124">ve' se sperar di côrre il fior convienti. -</l>
     <l n="1125">Ah vecchia maladetta, come adorni</l>
     <l n="1126">la tua menzogna! e tu sai pur se menti.</l>
     <l n="1127">Se ben in man de venti ell'era stata,</l>
     <l n="1128">non l'avea alcun però mai violata.</l>
    </lg>
    <lg n="142">
     <l n="1129">Dove l'avea veduta domandolle</l>
     <l n="1130">Zerbino, e quando, ma nulla n'invola;</l>
     <l n="1131">che la vecchia ostinata più non volle</l>
     <l n="1132">a quel c'ha detto aggiungere parola.</l>
     <l n="1133">Prima Zerbin le fece un parlar molle,</l>
     <l n="1134">poi minacciolle di tagliar la gola:</l>
     <l n="1135">ma tutto è invan ciò che minaccia e prega;</l>
     <l n="1136">che non può far parlar la brutta strega.</l>
    </lg>
    <lg n="143">
     <l n="1137">Lasciò la lingua all'ultimo in riposo</l>
     <l n="1138">Zerbin, poi che 'l parlar gli giovò poco;</l>
     <l n="1139">per quel ch'udito avea, tanto geloso,</l>
     <l n="1140">che non trovava il cor nel petto loco;</l>
     <l n="1141">d'Issabella trovar sì disioso,</l>
     <l n="1142">che saria per vederla ito nel fuoco:</l>
     <l n="1143">ma non poteva andar più che volesse</l>
     <l n="1144">colei, poi ch'a Marfisa lo promesse.</l>
    </lg>
    <lg n="144">
     <l n="1145">E quindi per solingo e strano calle,</l>
     <l n="1146">dove a lei piacque, fu Zerbin condotto;</l>
     <l n="1147">né per o poggiar monte o scender valle,</l>
     <l n="1148">mai si guardaro in faccia o si fêr motto.</l>
     <l n="1149">Ma poi ch'al mezzodì volse le spalle</l>
     <l n="1150">il vago sol, fu il lor silenzio rotto</l>
     <l n="1151">da un cavallier che nel camin scontraro.</l>
     <l n="1152">Quel che seguì, ne l'altro canto è chiaro.</l>
    </lg>
   </lg>
  </body>
 </text>
</TEI>