<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Orlando Furioso - Canto 15</title>
    <author>Ludovico Ariosto</author>
   </titleStmt>
   <extent>
    <measure unit="stanza">105</measure>
    <measure unit="line">840</measure>
   </extent>
   <publicationStmt>
    <publisher>UNED University</publisher>
    <idno>Ludovico Ariosto_orlando-furioso-canto-15</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Orlando Furioso - Canto 15</title>
     <author>Ludovico Ariosto</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Orlando Furioso - Canto 15</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Fu il vincer sempremai laudabil cosa,</l>
     <l n="2">vincasi o per fortuna o per ingegno:</l>
     <l n="3">gli è ver che la vittoria sanguinosa</l>
     <l n="4">spesso far suole il capitan men degno;</l>
     <l n="5">e quella eternamente è gloriosa,</l>
     <l n="6">e dei divini onori arriva al segno,</l>
     <l n="7">quando, servando i suoi senza alcun danno,</l>
     <l n="8">si fa che gl'inimici in rotta vanno.</l>
    </lg>
    <lg n="2">
     <l n="9">La vostra, Signor mio, fu degna loda,</l>
     <l n="10">quando al Leone, in mar tanto feroce,</l>
     <l n="11">ch'avea occupata l'una e l'altra proda</l>
     <l n="12">del Po, da Francolin sin alla foce,</l>
     <l n="13">faceste sì, ch'ancor che ruggir l'oda,</l>
     <l n="14">s'io vedrò voi, non tremerò alla voce.</l>
     <l n="15">Come vincer si de', ne dimostraste;</l>
     <l n="16">ch'uccideste i nemici, e noi salvaste.</l>
    </lg>
    <lg n="3">
     <l n="17">Questo il pagan, troppo in suo danno audace,</l>
     <l n="18">non seppe far; che i suoi nel fosso spinse,</l>
     <l n="19">dove la fiamma subita e vorace</l>
     <l n="20">non perdonò ad alcun, ma tutti estinse.</l>
     <l n="21">A tanti non saria stato capace</l>
     <l n="22">tutto il gran fosso, ma il fuoco restrinse,</l>
     <l n="23">restrinse i corpi e in polve li ridusse,</l>
     <l n="24">acciò ch'abile a tutti il luogo fusse.</l>
    </lg>
    <lg n="4">
     <l n="25">Undici mila et otto sopra venti</l>
     <l n="26">si ritrovâr ne l'affocata buca,</l>
     <l n="27">che v'erano discesi mal contenti;</l>
     <l n="28">ma così volle il poco saggio duca.</l>
     <l n="29">Quivi fra tanto lume or sono spenti,</l>
     <l n="30">e la vorace fiamma li manuca:</l>
     <l n="31">e Rodomonte, causa del mal loro,</l>
     <l n="32">se ne va esente da tanto martoro;</l>
    </lg>
    <lg n="5">
     <l n="33">che tra' nemici alla ripa più interna</l>
     <l n="34">era passato d'un mirabil salto.</l>
     <l n="35">Se con gli altri scendea ne la caverna,</l>
     <l n="36">questo era ben il fin d'ogni suo assalto.</l>
     <l n="37">Rivolge gli occhi a quella valle inferna;</l>
     <l n="38">e quando vede il fuoco andar tant'alto,</l>
     <l n="39">e di sua gente il pianto ode e lo strido,</l>
     <l n="40">bestemmia il ciel con spaventoso grido.</l>
    </lg>
    <lg n="6">
     <l n="41">Intanto il re Agramante mosso avea</l>
     <l n="42">impetuoso assalto ad una porta;</l>
     <l n="43">che, mentre la crudel battaglia ardea</l>
     <l n="44">quivi ove è tanta gente afflitta e morta,</l>
     <l n="45">quella sprovista forse esser credea</l>
     <l n="46">di guardia, che bastasse alla sua scorta.</l>
     <l n="47">Seco era il re d'Arzilla Bambirago,</l>
     <l n="48">e Baliverzo, d'ogni vizio vago;</l>
    </lg>
    <lg n="7">
     <l n="49">e Corineo di Mulga, e Prusione,</l>
     <l n="50">il ricco re de l'Isole beate;</l>
     <l n="51">Malabuferso che la regione</l>
     <l n="52">tien di Fizan, sotto continua estate;</l>
     <l n="53">altri signori et altre assai persone</l>
     <l n="54">esperte ne la guerra e bene armate;</l>
     <l n="55">e molti ancor senza valore e nudi,</l>
     <l n="56">che 'l cor non s'armerian con mille scudi.</l>
    </lg>
    <lg n="8">
     <l n="57">Trovò tutto il contrario al suo pensiero</l>
     <l n="58">in questa parte il re de' Saracini:</l>
     <l n="59">perché in persona il capo de l'Impero</l>
     <l n="60">v'era, re Carlo, e de' suoi paladini,</l>
     <l n="61">re Salamone et il danese Ugiero,</l>
     <l n="62">et ambo i Guidi et ambo gli Angelini,</l>
     <l n="63">e 'l duca di Bavera e Ganelone,</l>
     <l n="64">e Berlengier e Avolio e Avino e Otone;</l>
    </lg>
    <lg n="9">
     <l n="65">gente infinita poi di minor conto,</l>
     <l n="66">de' Franchi, de' Tedeschi e de' Lombardi,</l>
     <l n="67">presente il suo signor, ciascuno pronto</l>
     <l n="68">a farsi riputar fra i più gagliardi.</l>
     <l n="69">Di questo altrove io vo' rendervi conto;</l>
     <l n="70">ch'ad un gran duca è forza ch'io riguardi,</l>
     <l n="71">il qual mi grida, e di lontano accenna,</l>
     <l n="72">e priega ch'io nol lasci ne la penna.</l>
    </lg>
    <lg n="10">
     <l n="73">Gli è tempo ch'io ritorni ove lasciai</l>
     <l n="74">l'aventuroso Astolfo d'Inghilterra,</l>
     <l n="75">che 'l lungo esilio avendo in odio ormai,</l>
     <l n="76">di desiderio ardea de la sua terra;</l>
     <l n="77">come gli n'avea data pur assai</l>
     <l n="78">speme colei ch'Alcina vinse in guerra.</l>
     <l n="79">Ella di rimandarvilo avea cura</l>
     <l n="80">per la via più espedita e più sicura.</l>
    </lg>
    <lg n="11">
     <l n="81">E così una galea fu apparechiata,</l>
     <l n="82">di che miglior mai non solcò marina;</l>
     <l n="83">e perché ha dubbio pur tutta fiata,</l>
     <l n="84">che non gli turbi il suo viaggio Alcina,</l>
     <l n="85">vuol Logistilla che con forte armata</l>
     <l n="86">Andronica ne vada e Sofrosina,</l>
     <l n="87">tanto che nel mar d'Arabi, o nel golfo</l>
     <l n="88">de' Persi, giunga a salvamento Astolfo.</l>
    </lg>
    <lg n="12">
     <l n="89">Più tosto vuol che volteggiando rada</l>
     <l n="90">gli Sciti e gl'Indi e i regni nabatei,</l>
     <l n="91">e torni poi per così lunga strada</l>
     <l n="92">a ritrovare i Persi e gli Eritrei;</l>
     <l n="93">che per quel boreal pelago vada,</l>
     <l n="94">che turban sempre iniqui venti e rei,</l>
     <l n="95">e sì, qualche stagion, pover di sole,</l>
     <l n="96">che starne senza alcuni mesi suole.</l>
    </lg>
    <lg n="13">
     <l n="97">La fata, poi che vide acconcio il tutto,</l>
     <l n="98">diede licenzia al duca di partire,</l>
     <l n="99">avendol prima ammaestrato e instrutto</l>
     <l n="100">di cose assai, che fôra lungo a dire;</l>
     <l n="101">e per schivar che non sia più ridutto</l>
     <l n="102">per arte maga, onde non possa uscire,</l>
     <l n="103">un bello et util libro gli avea dato,</l>
     <l n="104">che per suo amore avesse ognora allato.</l>
    </lg>
    <lg n="14">
     <l n="105">Come l'uom riparar debba agl'incanti</l>
     <l n="106">mostra il libretto che costei gli diede:</l>
     <l n="107">dove ne tratta o più dietro o più inanti,</l>
     <l n="108">per rubrica e per indice si vede.</l>
     <l n="109">Un altro don gli fece ancor, che quanti</l>
     <l n="110">doni fur mai, di gran vantaggio eccede:</l>
     <l n="111">e questo fu d'orribil suono un corno,</l>
     <l n="112">che fa fugire ognun che l'ode intorno.</l>
    </lg>
    <lg n="15">
     <l n="113">Dico che 'l corno è di sì orribil suono,</l>
     <l n="114">ch'ovunque s'oda, fa fuggir la gente:</l>
     <l n="115">non può trovarsi al mondo un cor sì buono,</l>
     <l n="116">che possa non fuggir come lo sente:</l>
     <l n="117">rumor di vento e di termuoto, e 'l tuono,</l>
     <l n="118">a par del suon di questo, era niente.</l>
     <l n="119">Con molto riferir di grazie, prese</l>
     <l n="120">da la fata licenzia il buono Inglese.</l>
    </lg>
    <lg n="16">
     <l n="121">Lasciando il porto e l'onde più tranquille,</l>
     <l n="122">con felice aura ch'alla poppa spira,</l>
     <l n="123">sopra le ricche e populose ville</l>
     <l n="124">de l'odorifera India il duca gira,</l>
     <l n="125">scoprendo a destra et a sinistra mille</l>
     <l n="126">isole sparse; e tanto va, che mira</l>
     <l n="127">la terra di Tomaso, onde il nocchiero</l>
     <l n="128">più a tramontana poi volge il sentiero.</l>
    </lg>
    <lg n="17">
     <l n="129">Quasi radendo l'aurea Chersonesso,</l>
     <l n="130">la bella armata il gran pelago frange:</l>
     <l n="131">e costeggiando i ricchi liti, spesso</l>
     <l n="132">vede come nel mar biancheggi il Gange;</l>
     <l n="133">e Traprobane vede, e Cori appresso;</l>
     <l n="134">e vede il mar che fra i duo liti s'ange.</l>
     <l n="135">Dopo gran via furo a Cochino, e quindi</l>
     <l n="136">usciro fuor dei termini degl'Indi.</l>
    </lg>
    <lg n="18">
     <l n="137">Scorrendo il duca il mar con sì fedele</l>
     <l n="138">e sì sicura scorta, intender vuole,</l>
     <l n="139">e ne domanda Andronica, se de le</l>
     <l n="140">parti c'han nome dal cader del sole,</l>
     <l n="141">mai legno alcun che vada a remi e a vele,</l>
     <l n="142">nel mare orientale apparir suole;</l>
     <l n="143">e s'andar può senza toccar mai terra,</l>
     <l n="144">chi d'India scioglia, in Francia o in Inghilterra.</l>
    </lg>
    <lg n="19">
     <l n="145">- Tu déi sapere (Andronica risponde)</l>
     <l n="146">che d'ogn'intorno il mar la terra abbraccia;</l>
     <l n="147">e van l'una ne l'altra tutte l'onde,</l>
     <l n="148">sia dove bolle o dove il mar s'aggiaccia;</l>
     <l n="149">ma perché qui davante si difonde,</l>
     <l n="150">e sotto il mezzodì molto si caccia</l>
     <l n="151">la terra d'Etiopia, alcuno ha detto</l>
     <l n="152">ch'a Nettunno ir più inanzi ivi è interdetto.</l>
    </lg>
    <lg n="20">
     <l n="153">Per questo dal nostro indico levante</l>
     <l n="154">nave non è che per Europa scioglia;</l>
     <l n="155">né si muove d'Europa navigante</l>
     <l n="156">ch'in queste nostre parti arrivar voglia.</l>
     <l n="157">Il ritrovarsi questa terra avante,</l>
     <l n="158">e questi e quelli al ritornare invoglia;</l>
     <l n="159">che credeno, veggendola sì lunga,</l>
     <l n="160">che con l'altro emisperio si congiunga.</l>
    </lg>
    <lg n="21">
     <l n="161">Ma volgendosi gli anni, io veggio uscire</l>
     <l n="162">da l'estreme contrade di ponente</l>
     <l n="163">nuovi Argonauti e nuovi Tifi, e aprire</l>
     <l n="164">la strada ignota infin al dì presente:</l>
     <l n="165">altri volteggiar l'Africa, e seguire</l>
     <l n="166">tanto la costa de la negra gente,</l>
     <l n="167">che passino quel segno onde ritorno</l>
     <l n="168">fa il sole a noi, lasciando il Capricorno;</l>
    </lg>
    <lg n="22">
     <l n="169">e ritrovar del lungo tratto il fine,</l>
     <l n="170">che questo fa parer dui mar diversi;</l>
     <l n="171">e scorrer tutti i liti e le vicine</l>
     <l n="172">isole d'Indi, d'Arabi e di Persi:</l>
     <l n="173">altri lasciar le destre e le mancine</l>
     <l n="174">rive che due per opra Erculea fêrsi;</l>
     <l n="175">e del sole imitando il camin tondo,</l>
     <l n="176">ritrovar nuove terre e nuovo mondo.</l>
    </lg>
    <lg n="23">
     <l n="177">Veggio la santa croce, e veggio i segni</l>
     <l n="178">imperial nel verde lito eretti:</l>
     <l n="179">veggio altri a guardia dei battuti legni,</l>
     <l n="180">altri all'acquisto del paese eletti:</l>
     <l n="181">veggio da dieci cacciar mille, e i regni</l>
     <l n="182">di là da l'India ad Aragon suggetti;</l>
     <l n="183">e veggio i capitan di Carlo quinto,</l>
     <l n="184">dovunque vanno, aver per tutto vinto.</l>
    </lg>
    <lg n="24">
     <l n="185">Dio vuol ch'ascosa antiquamente questa</l>
     <l n="186">strada sia stata, e ancor gran tempo stia;</l>
     <l n="187">né che prima si sappia, che la sesta</l>
     <l n="188">e la settima età passata sia:</l>
     <l n="189">e serba a farla al tempo manifesta,</l>
     <l n="190">che vorrà porre il mondo a monarchia,</l>
     <l n="191">sotto il più saggio imperatore e giusto,</l>
     <l n="192">che sia stato o sarà mai dopo Augusto.</l>
    </lg>
    <lg n="25">
     <l n="193">Del sangue d'Austria e d'Aragon io veggio</l>
     <l n="194">nascer sul Reno alla sinistra riva</l>
     <l n="195">un principe, al valor del qual pareggio</l>
     <l n="196">nessun valor, di cui si parli o scriva.</l>
     <l n="197">Astrea veggio per lui riposta in seggio,</l>
     <l n="198">anzi di morta ritornata viva;</l>
     <l n="199">e le virtù che cacciò il mondo, quando</l>
     <l n="200">lei cacciò ancora, uscir per lui di bando.</l>
    </lg>
    <lg n="26">
     <l n="201">Per questi merti la Bontà suprema</l>
     <l n="202">non solamente di quel grande impero</l>
     <l n="203">ha disegnato ch'abbia diadema</l>
     <l n="204">ch'ebbe Augusto, Traian, Marco e Severo;</l>
     <l n="205">ma d'ogni terra e quinci e quindi estrema,</l>
     <l n="206">che mai né al sol né all'anno apre il sentiero:</l>
     <l n="207">e vuol che sotto a questo imperatore</l>
     <l n="208">solo un ovile sia, solo un pastore.</l>
    </lg>
    <lg n="27">
     <l n="209">E perch'abbian più facile successo</l>
     <l n="210">gli ordini in cielo eternamente scritti,</l>
     <l n="211">gli pon la somma Providenzia appresso</l>
     <l n="212">in mare e in terra capitani invitti.</l>
     <l n="213">Veggio Hernando Cortese, il quale ha messo</l>
     <l n="214">nuove città sotto i cesarei editti,</l>
     <l n="215">e regni in Oriente sì remoti,</l>
     <l n="216">ch'a noi, che siamo in India, non son noti.</l>
    </lg>
    <lg n="28">
     <l n="217">Veggio Prosper Colonna, e di Pescara</l>
     <l n="218">veggio un marchese, e veggio dopo loro</l>
     <l n="219">un giovene del Vasto, che fan cara</l>
     <l n="220">parer la bella Italia ai Gigli d'oro:</l>
     <l n="221">veggio ch'entrare inanzi si prepara</l>
     <l n="222">quel terzo agli altri a guadagnar l'alloro;</l>
     <l n="223">come buon corridor ch'ultimo lassa</l>
     <l n="224">le mosse, e giunge, e inanzi a tutti passa.</l>
    </lg>
    <lg n="29">
     <l n="225">Veggio tanto il valor, veggio la fede</l>
     <l n="226">tanta d'Alfonso (che 'l suo nome è questo),</l>
     <l n="227">ch'in così acerba età, che non eccede</l>
     <l n="228">dopo il vigesimo anno ancora il sesto,</l>
     <l n="229">l'imperator l'esercito gli crede,</l>
     <l n="230">il qual salvando, salvar non che 'l resto,</l>
     <l n="231">ma farsi tutto il mondo ubidiente</l>
     <l n="232">con questo capitan sarà possente.</l>
    </lg>
    <lg n="30">
     <l n="233">Come con questi, ovunque andar per terra</l>
     <l n="234">si possa, accrescerà l'imperio antico;</l>
     <l n="235">così per tutto il mar, ch'in mezzo serra</l>
     <l n="236">di là l'Europa, e di qua l'Afro aprico,</l>
     <l n="237">sarà vittorioso in ogni guerra,</l>
     <l n="238">poi ch'Andrea Doria s'avrà fatto amico.</l>
     <l n="239">Questo è quel Doria che fa dai pirati</l>
     <l n="240">sicuro il vostro mar per tutti i lati.</l>
    </lg>
    <lg n="31">
     <l n="241">Non fu Pompeio a par di costui degno,</l>
     <l n="242">se ben vinse e cacciò tutti i corsari;</l>
     <l n="243">però che quelli al più possente regno</l>
     <l n="244">che fosse mai, non poteano esser pari:</l>
     <l n="245">ma questo Doria, sol col proprio ingegno</l>
     <l n="246">e proprie forze, purgherà quei mari;</l>
     <l n="247">sì che da Calpe al Nilo, ovunque s'oda</l>
     <l n="248">il nome suo, tremar veggio ogni proda.</l>
    </lg>
    <lg n="32">
     <l n="249">Sotto la fede entrar, sotto la scorta</l>
     <l n="250">di questo capitan di ch'io ti parlo,</l>
     <l n="251">veggio in Italia, ove da lui la porta</l>
     <l n="252">gli sarà aperta, alla corona Carlo.</l>
     <l n="253">Veggio che 'l premio che di ciò riporta,</l>
     <l n="254">non tien per sé, ma fa alla patria darlo:</l>
     <l n="255">con prieghi ottien ch'in libertà la metta,</l>
     <l n="256">dove altri a sé l'avria forse suggetta.</l>
    </lg>
    <lg n="33">
     <l n="257">Questa pietà ch'egli alla patria mostra,</l>
     <l n="258">è degna di più onor d'ogni battaglia</l>
     <l n="259">ch'in Francia o in Spagna o ne la terra vostra</l>
     <l n="260">vincesse Iulio, o in Africa o in Tessaglia.</l>
     <l n="261">Né il grande Ottavio, né chi seco giostra</l>
     <l n="262">di par, Antonio, in più onoranza saglia</l>
     <l n="263">pei gesti suoi; ch'ogni lor laude amorza</l>
     <l n="264">l'avere usato alla lor patria forza.</l>
    </lg>
    <lg n="34">
     <l n="265">Questi et ogn'altro che la patria tenta</l>
     <l n="266">di libera far serva, si arrosisca;</l>
     <l n="267">né dove il nome d'Andrea Doria senta,</l>
     <l n="268">di levar gli occhi in viso d'uomo ardisca.</l>
     <l n="269">Veggio Carlo che 'l premio gli augumenta;</l>
     <l n="270">ch'oltre quel ch'in commun vuol che fruisca,</l>
     <l n="271">gli dà la ricca terra ch'ai Normandi</l>
     <l n="272">sarà principio a farli in Puglia grandi.</l>
    </lg>
    <lg n="35">
     <l n="273">A questo capitan non pur cortese</l>
     <l n="274">il magnanimo Carlo ha da mostrarsi,</l>
     <l n="275">ma a quanti avrà ne le cesaree imprese</l>
     <l n="276">del sangue lor non ritrovati scarsi.</l>
     <l n="277">D'aver città, d'aver tutto un paese</l>
     <l n="278">donato a un suo fedel, più ralegrarsi</l>
     <l n="279">lo veggio, e a tutti quei che ne son degni,</l>
     <l n="280">che d'acquistar nuov'altri imperii e regni. -</l>
    </lg>
    <lg n="36">
     <l n="281">Così de le vittorie le qual, poi</l>
     <l n="282">ch'un gran numero d'anni sarà corso,</l>
     <l n="283">daranno a Carlo i capitani suoi,</l>
     <l n="284">facea col duca Andronica discorso:</l>
     <l n="285">e la compagna intanto ai venti eoi</l>
     <l n="286">viene allentando e raccogliendo il morso;</l>
     <l n="287">e fa ch'or questo or quel propizio l'esce;</l>
     <l n="288">e come vuol li minuisce e cresce.</l>
    </lg>
    <lg n="37">
     <l n="289">Veduto aveano intanto il mar de' Persi</l>
     <l n="290">come in sì largo spazio si dilaghi;</l>
     <l n="291">onde vicini in pochi giorni fêrsi</l>
     <l n="292">al golfo che nomâr gli antiqui Maghi.</l>
     <l n="293">Quivi pigliaro il porto, e fur conversi</l>
     <l n="294">con la poppa alla ripa i legni vaghi;</l>
     <l n="295">quindi, sicur d'Alcina e di sua guerra,</l>
     <l n="296">Astolfo il suo camin prese per terra.</l>
    </lg>
    <lg n="38">
     <l n="297">Passò per più d'un campo e più d'un bosco,</l>
     <l n="298">per più d'un monte e per più d'una valle;</l>
     <l n="299">ove ebbe spesso, all'aer chiaro e al fosco,</l>
     <l n="300">i ladroni or inanzi or alle spalle.</l>
     <l n="301">Vide leoni, e draghi pien di tòsco,</l>
     <l n="302">et altre fere attraversarsi il calle;</l>
     <l n="303">ma non sì tosto avea la bocca al corno,</l>
     <l n="304">che spaventati gli fuggian d'intorno.</l>
    </lg>
    <lg n="39">
     <l n="305">Vien per l'Arabia ch'è detta Felice,</l>
     <l n="306">ricca di mirra e d'odorato incenso,</l>
     <l n="307">che per suo albergo l'unica fenice</l>
     <l n="308">eletto s'ha di tutto il mondo immenso;</l>
     <l n="309">fin che l'onda trovò vendicatrice</l>
     <l n="310">già d'Israel, che per divin consenso</l>
     <l n="311">Faraone sommerse e tutti i suoi:</l>
     <l n="312">e poi venne alla terra degli Eroi.</l>
    </lg>
    <lg n="40">
     <l n="313">Lungo il fiume Traiano egli cavalca</l>
     <l n="314">su quel destrier ch'al mondo è senza pare,</l>
     <l n="315">che tanto leggiermente e corre e valca,</l>
     <l n="316">che ne l'arena l'orma non n'appare:</l>
     <l n="317">l'erba non pur, non pur la nieve calca;</l>
     <l n="318">coi piedi asciutti andar potria sul mare;</l>
     <l n="319">e sì si stende al corso, e sì s'affretta,</l>
     <l n="320">che passa e vento e folgore e saetta.</l>
    </lg>
    <lg n="41">
     <l n="321">Questo è il destrier che fu de l'Argalia,</l>
     <l n="322">che di fiamma e di vento era concetto;</l>
     <l n="323">e senza fieno e biada, si nutria</l>
     <l n="324">de l'aria pura, e Rabican fu detto.</l>
     <l n="325">Venne, seguendo il duca la sua via,</l>
     <l n="326">dove dà il Nilo a quel fiume ricetto;</l>
     <l n="327">e prima che giugnesse in su la foce,</l>
     <l n="328">vide un legno venire a sé veloce.</l>
    </lg>
    <lg n="42">
     <l n="329">Naviga in su la poppa uno eremita</l>
     <l n="330">con bianca barba, a mezzo il petto lunga,</l>
     <l n="331">che sopra il legno il paladino invita,</l>
     <l n="332">e: - Figliuol mio (gli grida da la lunga),</l>
     <l n="333">se non t'è in odio la tua propria vita,</l>
     <l n="334">se non brami che morte oggi ti giunga,</l>
     <l n="335">venir ti piaccia su quest'altra arena;</l>
     <l n="336">ch'a morir quella via dritto ti mena.</l>
    </lg>
    <lg n="43">
     <l n="337">Tu non andrai più che sei miglia inante,</l>
     <l n="338">che troverai la sanguinosa stanza</l>
     <l n="339">dove s'alberga un orribil gigante</l>
     <l n="340">che d'otto piedi ogni statura avanza.</l>
     <l n="341">Non abbia cavallier né viandante</l>
     <l n="342">di partirsi da lui, vivo, speranza:</l>
     <l n="343">ch'altri il crudel ne scanna, altri ne scuoia,</l>
     <l n="344">molti ne squarta, e vivo alcun ne 'ngoia.</l>
    </lg>
    <lg n="44">
     <l n="345">Piacer, fra tanta crudeltà, si prende</l>
     <l n="346">d'una rete ch'egli ha, molto ben fatta:</l>
     <l n="347">poco lontana al tetto suo la tende,</l>
     <l n="348">e ne la trita polve in modo appiatta,</l>
     <l n="349">che chi prima nol sa, non la comprende,</l>
     <l n="350">tanto è sottil, tanto egli ben l'adatta:</l>
     <l n="351">e con tai gridi i peregrin minaccia,</l>
     <l n="352">che spaventati dentro ve li caccia.</l>
    </lg>
    <lg n="45">
     <l n="353">E con gran risa, aviluppati in quella</l>
     <l n="354">se li strascina sotto il suo coperto;</l>
     <l n="355">né cavallier riguarda né donzella,</l>
     <l n="356">o sia di grande o sia di picciol merto:</l>
     <l n="357">e mangiata la carne, e le cervella</l>
     <l n="358">succhiate e 'l sangue, dà l'ossa al deserto;</l>
     <l n="359">e de l'umane pelli intorno intorno</l>
     <l n="360">fa il suo palazzo orribilmente adorno.</l>
    </lg>
    <lg n="46">
     <l n="361">Prendi quest'altra via, prendila, figlio,</l>
     <l n="362">che fin al mar ti fia tutta sicura. -</l>
     <l n="363">- Io ti ringrazio, padre, del consiglio</l>
     <l n="364">(rispose il cavallier senza paura),</l>
     <l n="365">ma non istimo per l'onor periglio,</l>
     <l n="366">di ch'assai più che de la vita ho cura.</l>
     <l n="367">Per far ch'io passi, invan tu parli meco;</l>
     <l n="368">anzi vo al dritto a ritrovar lo speco.</l>
    </lg>
    <lg n="47">
     <l n="369">Fuggendo, posso con disnor salvarmi;</l>
     <l n="370">ma tal salute ho più che morte a schivo.</l>
     <l n="371">S'io vi vo, al peggio che potrà incontrarmi,</l>
     <l n="372">fra molti resterò di vita privo;</l>
     <l n="373">ma quando Dio così mi drizzi l'armi,</l>
     <l n="374">che colui morto, et io rimanga vivo,</l>
     <l n="375">sicura a mille renderò la via:</l>
     <l n="376">sì che l'util maggior che 'l danno fia.</l>
    </lg>
    <lg n="48">
     <l n="377">Metto all'incontro la morte d'un solo</l>
     <l n="378">alla salute di gente infinita. -</l>
     <l n="379">- Vattene in pace (rispose), figliuolo;</l>
     <l n="380">Dio mandi in difension de la tua vita</l>
     <l n="381">l'arcangelo Michel dal sommo polo: -</l>
     <l n="382">e benedillo il semplice eremita.</l>
     <l n="383">Astolfo lungo il Nil tenne la strada,</l>
     <l n="384">sperando più nel suon che ne la spada.</l>
    </lg>
    <lg n="49">
     <l n="385">Giace tra l'alto fiume e la palude</l>
     <l n="386">picciol sentier ne l'arenosa riva:</l>
     <l n="387">la solitaria casa lo richiude,</l>
     <l n="388">d'umanitade e di commercio priva.</l>
     <l n="389">Son fisse intorno teste e membra nude</l>
     <l n="390">de l'infelice gente che v'arriva.</l>
     <l n="391">Non v'è finestra, non v'è merlo alcuno,</l>
     <l n="392">onde penderne almen non si veggia uno.</l>
    </lg>
    <lg n="50">
     <l n="393">Qual ne le alpine ville o ne' castelli</l>
     <l n="394">suol cacciator che gran perigli ha scorsi,</l>
     <l n="395">su le porte attaccar l'irsute pelli,</l>
     <l n="396">l'orride zampe e i grossi capi d'orsi;</l>
     <l n="397">tal dimostrava il fier gigante quelli</l>
     <l n="398">che di maggior virtù gli erano occorsi.</l>
     <l n="399">D'altri infiniti sparse appaion l'ossa;</l>
     <l n="400">et è di sangue uman piena ogni fossa.</l>
    </lg>
    <lg n="51">
     <l n="401">Stassi Caligorante in su la porta;</l>
     <l n="402">che così ha nome il dispietato mostro</l>
     <l n="403">ch'orna la sua magion di gente morta,</l>
     <l n="404">come alcun suol de panni d'oro o d'ostro.</l>
     <l n="405">Costui per gaudio a pena si comporta,</l>
     <l n="406">come il duca lontan se gli è dimostro;</l>
     <l n="407">ch'eran duo mesi, e il terzo ne venìa,</l>
     <l n="408">che non fu cavallier per quella via.</l>
    </lg>
    <lg n="52">
     <l n="409">Vêr la palude, ch'era scura e folta</l>
     <l n="410">di verdi canne, in gran fretta ne viene;</l>
     <l n="411">che disegnato avea correre in volta,</l>
     <l n="412">e uscire al paladin dietro alle schene;</l>
     <l n="413">che ne la rete, che tenea sepolta</l>
     <l n="414">sotto la polve, di cacciarlo ha spene,</l>
     <l n="415">come avea fatto gli altri peregrini</l>
     <l n="416">che quivi tratto avean lor rei destini.</l>
    </lg>
    <lg n="53">
     <l n="417">Come venire il paladin lo vede,</l>
     <l n="418">ferma il destrier, non senza gran sospetto</l>
     <l n="419">che vada in quelli lacci a dar del piede,</l>
     <l n="420">di che il buon vecchiarel gli avea predetto.</l>
     <l n="421">Quivi il soccorso del suo corno chiede,</l>
     <l n="422">e quel sonando fa l'usato effetto:</l>
     <l n="423">nel cor fere il gigante che l'ascolta,</l>
     <l n="424">di tal timor, ch'a dietro i passi volta.</l>
    </lg>
    <lg n="54">
     <l n="425">Astolfo suona, e tuttavolta bada;</l>
     <l n="426">che gli par sempre che la rete scocchi.</l>
     <l n="427">Fugge il fellon, né vede ove si vada;</l>
     <l n="428">che, come il core, avea perduti gli occhi.</l>
     <l n="429">Tanta è la tema, che non sa far strada,</l>
     <l n="430">che ne li proprii aguati non trabocchi:</l>
     <l n="431">va ne la rete; e quella si disserra,</l>
     <l n="432">tutto l'annoda, e lo distende in terra.</l>
    </lg>
    <lg n="55">
     <l n="433">Astolfo, ch'andar giù vede il gran peso,</l>
     <l n="434">già sicuro per sé, v'accorre in fretta;</l>
     <l n="435">e con la spada in man, d'arcion disceso,</l>
     <l n="436">va per far di mill'anime vendetta.</l>
     <l n="437">Poi gli par che s'uccide un che sia preso,</l>
     <l n="438">viltà, più che virtù, ne sarà detta;</l>
     <l n="439">che legate le braccia, i piedi e il collo</l>
     <l n="440">gli vede sì, che non può dare un crollo.</l>
    </lg>
    <lg n="56">
     <l n="441">Avea la rete già fatta Vulcano</l>
     <l n="442">di sottil fil d'acciar, ma con tal arte,</l>
     <l n="443">che saria stata ogni fatica invano</l>
     <l n="444">per ismagliarne la più debol parte;</l>
     <l n="445">et era quella che già piedi e mano</l>
     <l n="446">avea legate a Venere et a Marte:</l>
     <l n="447">la fe' il geloso, e non ad altro effetto,</l>
     <l n="448">che per pigliarli insieme ambi nel letto.</l>
    </lg>
    <lg n="57">
     <l n="449">Mercurio al fabbro poi la rete invola;</l>
     <l n="450">che Cloride pigliar con essa vuole,</l>
     <l n="451">Cloride bella che per l'aria vola</l>
     <l n="452">dietro all'Aurora, all'apparir del sole,</l>
     <l n="453">e dal raccolto lembo de la stola</l>
     <l n="454">gigli spargendo va, rose e viole.</l>
     <l n="455">Mercurio tanto questa ninfa attese,</l>
     <l n="456">che con la rete in aria un dì la prese.</l>
    </lg>
    <lg n="58">
     <l n="457">Dove entra in mare il gran fiume etiopo,</l>
     <l n="458">par che la dea presa volando fosse.</l>
     <l n="459">Poi nel tempio d'Anubide a Canopo</l>
     <l n="460">la rete molti seculi serbosse.</l>
     <l n="461">Caligorante tre mila anni dopo,</l>
     <l n="462">di là, dove era sacra, la rimosse:</l>
     <l n="463">se ne portò la rete il ladrone empio,</l>
     <l n="464">et arse la cittade, e rubò il tempio.</l>
    </lg>
    <lg n="59">
     <l n="465">Quivi adattolla in modo in su l'arena,</l>
     <l n="466">che tutti quei ch'avean da lui la caccia</l>
     <l n="467">vi davan dentro; et era tocca a pena,</l>
     <l n="468">che lor legava e collo e piedi e braccia.</l>
     <l n="469">Di questa levò Astolfo una catena,</l>
     <l n="470">e le man dietro a quel fellon n'allaccia;</l>
     <l n="471">le braccia e 'l petto in guisa gli ne fascia,</l>
     <l n="472">che non può sciorsi: indi levar lo lascia,</l>
    </lg>
    <lg n="60">
     <l n="473">dagli altri nodi avendol sciolto prima,</l>
     <l n="474">ch'era tornato uman più che donzella.</l>
     <l n="475">Di trarlo seco e di mostrarlo stima</l>
     <l n="476">per ville, per cittadi e per castella.</l>
     <l n="477">Vuol la rete anco aver, di che né lima</l>
     <l n="478">né martel fece mai cosa più bella:</l>
     <l n="479">ne fa somier colui ch'alla catena</l>
     <l n="480">con pompa trionfal dietro si mena.</l>
    </lg>
    <lg n="61">
     <l n="481">L'elmo e lo scudo anche a portar gli diede,</l>
     <l n="482">come a valletto, e seguitò il camino,</l>
     <l n="483">di gaudio empiendo, ovunque metta il piede,</l>
     <l n="484">ch'ir possa ormai sicuro il peregrino.</l>
     <l n="485">Astolfo se ne va tanto, che vede</l>
     <l n="486">ch'ai sepolcri di Memfi è già vicino,</l>
     <l n="487">Memfi per le piramidi famoso:</l>
     <l n="488">vede all'incontro il Cairo populoso.</l>
    </lg>
    <lg n="62">
     <l n="489">Tutto il popul correndo si traea</l>
     <l n="490">per vedere il gigante smisurato.</l>
     <l n="491">- Come è possibil (l'un l'altro dicea)</l>
     <l n="492">che quel piccolo il grande abbia legato? -</l>
     <l n="493">Astolfo a pena inanzi andar potea,</l>
     <l n="494">tanto la calca il preme da ogni lato;</l>
     <l n="495">e come cavallier d'alto valore</l>
     <l n="496">ognun l'ammira, e gli fa grande onore.</l>
    </lg>
    <lg n="63">
     <l n="497">Non era grande il Cairo così allora,</l>
     <l n="498">come se ne ragiona a nostra etade:</l>
     <l n="499">che 'l populo capir, che vi dimora,</l>
     <l n="500">non puon diciotto mila gran contrade;</l>
     <l n="501">e che le case hanno tre palchi, e ancora</l>
     <l n="502">ne dormono infiniti in su le strade;</l>
     <l n="503">e che 'l soldano v'abita un castello</l>
     <l n="504">mirabil di grandezza, e ricco e bello;</l>
    </lg>
    <lg n="64">
     <l n="505">e che quindici mila suoi vasalli,</l>
     <l n="506">che son cristiani rinegati tutti,</l>
     <l n="507">con mogli, con famiglie e con cavalli</l>
     <l n="508">ha sotto un tetto sol quivi ridutti.</l>
     <l n="509">Astolfo veder vuole ove s'avalli,</l>
     <l n="510">e quanto il Nilo entri nei salsi flutti</l>
     <l n="511">a Damiata; ch'avea quivi inteso,</l>
     <l n="512">qualunque passa restar morto o preso.</l>
    </lg>
    <lg n="65">
     <l n="513">Però ch'in ripa al Nilo in su la foce</l>
     <l n="514">si ripara un ladron dentro una torre,</l>
     <l n="515">ch'a paesani e a peregrini nuoce,</l>
     <l n="516">e fin al Cairo, ognun rubando, scorre.</l>
     <l n="517">Non gli può alcun resistere; et ha voce</l>
     <l n="518">che l'uom gli cerca invan la vita tôrre:</l>
     <l n="519">cento mila ferite egli ha già avuto,</l>
     <l n="520">né ucciderlo però mai s'è potuto.</l>
    </lg>
    <lg n="66">
     <l n="521">Per veder se può far rompere il filo</l>
     <l n="522">alla Parca di lui, sì che non viva,</l>
     <l n="523">Astolfo viene a ritrovare Orrilo</l>
     <l n="524">(così avea nome), e a Damiata arriva;</l>
     <l n="525">et indi passa ove entra in mare il Nilo,</l>
     <l n="526">e vede la gran torre in su la riva,</l>
     <l n="527">dove s'alberga l'anima incantata</l>
     <l n="528">che d'un folletto nacque e d'una fata.</l>
    </lg>
    <lg n="67">
     <l n="529">Quivi ritruova che crudel battaglia</l>
     <l n="530">era tra Orrilo e dui guerrieri accesa.</l>
     <l n="531">Orrilo è solo; e sì que' dui travaglia,</l>
     <l n="532">ch'a gran fatica gli puon far difesa:</l>
     <l n="533">e quanto in arme l'uno e l'altro vaglia,</l>
     <l n="534">a tutto il mondo la fama palesa.</l>
     <l n="535">Questi erano i dui figli d'Oliviero,</l>
     <l n="536">Grifone il bianco et Aquilante il nero.</l>
    </lg>
    <lg n="68">
     <l n="537">Gli è ver che 'l negromante venuto era</l>
     <l n="538">alla battaglia con vantaggio grande;</l>
     <l n="539">che seco tratto in campo avea una fera,</l>
     <l n="540">la qual si truova solo in quelle bande:</l>
     <l n="541">vive sul lito e dentro alla rivera;</l>
     <l n="542">e i corpi umani son le sue vivande,</l>
     <l n="543">de le persone misere et incaute</l>
     <l n="544">de viandanti e d'infelici naute.</l>
    </lg>
    <lg n="69">
     <l n="545">La bestia ne l'arena appresso al porto</l>
     <l n="546">per man dei duo fratei morta giacea;</l>
     <l n="547">e per questo ad Orril non si fa torto,</l>
     <l n="548">s'a un tempo l'uno e l'altro gli nocea.</l>
     <l n="549">Più volte l'han smembrato, e non mai morto,</l>
     <l n="550">né, per smembrarlo, uccider si potea;</l>
     <l n="551">che se tagliato o mano o gamba gli era,</l>
     <l n="552">la rapiccava, che parea di cera.</l>
    </lg>
    <lg n="70">
     <l n="553">Or fin a' denti il capo gli divide</l>
     <l n="554">Grifone, or Aquilante fin al petto.</l>
     <l n="555">Egli dei colpi lor sempre si ride:</l>
     <l n="556">s'adiran essi, che non hanno effetto.</l>
     <l n="557">Chi mai d'alto cader l'argento vide,</l>
     <l n="558">che gli alchimisti hanno mercurio detto,</l>
     <l n="559">e spargere e raccor tutti i suo' membri,</l>
     <l n="560">sentendo di costui, se ne rimembri.</l>
    </lg>
    <lg n="71">
     <l n="561">Se gli spiccano il capo, Orrilo scende,</l>
     <l n="562">né cessa brancolar fin che lo truovi;</l>
     <l n="563">et or pel crine et or pel naso il prende,</l>
     <l n="564">lo salda al collo, e non so con che chiovi.</l>
     <l n="565">Piglial talor Grifone, e 'l braccio stende,</l>
     <l n="566">nel fiume il getta, e non par ch'anco giovi;</l>
     <l n="567">che nuota Orrilo al fondo come un pesce,</l>
     <l n="568">e col suo capo salvo alla ripa esce.</l>
    </lg>
    <lg n="72">
     <l n="569">Due belle donne onestamente ornate,</l>
     <l n="570">l'una vestita a bianco e l'altra a nero,</l>
     <l n="571">che de la pugna causa erano state,</l>
     <l n="572">stavano a riguardar l'assalto fiero.</l>
     <l n="573">Queste eran quelle due benigne fate</l>
     <l n="574">ch'avean notriti i figli d'Oliviero,</l>
     <l n="575">poi che li trasson teneri citelli</l>
     <l n="576">dai curvi artigli di duo grandi augelli,</l>
    </lg>
    <lg n="73">
     <l n="577">che rapiti gli avevano a Gismonda,</l>
     <l n="578">e portati lontan dal suo paese.</l>
     <l n="579">Ma non bisogna in ciò ch'io mi diffonda,</l>
     <l n="580">ch'a tutto il mondo è l'istoria palese;</l>
     <l n="581">ben che l'autor nel padre si confonda,</l>
     <l n="582">ch'un per un altro (io non so come) prese.</l>
     <l n="583">Or la battaglia i duo gioveni fanno,</l>
     <l n="584">che le due donne ambi pregati n'hanno.</l>
    </lg>
    <lg n="74">
     <l n="585">Era in quel clima già sparito il giorno,</l>
     <l n="586">all'isole ancor alto di Fortuna;</l>
     <l n="587">l'ombre avean tolto ogni vedere a torno</l>
     <l n="588">sotto l'incerta e mal compresa luna;</l>
     <l n="589">quando alla ròcca Orril fece ritorno,</l>
     <l n="590">poi ch'alla bianca e alla sorella bruna</l>
     <l n="591">piacque di differir l'aspra battaglia</l>
     <l n="592">fin che 'l sol nuovo all'orizzonte saglia.</l>
    </lg>
    <lg n="75">
     <l n="593">Astolfo, che Grifone et Aquilante,</l>
     <l n="594">et all'insegne e più al ferir gagliardo,</l>
     <l n="595">riconosciuto avea gran pezzo inante,</l>
     <l n="596">lor non fu altiero a salutar né tardo.</l>
     <l n="597">Essi vedendo che quel che 'l gigante</l>
     <l n="598">traea legato, era il baron dal pardo</l>
     <l n="599">(che così in corte era quel duca detto),</l>
     <l n="600">raccolser lui con non minore affetto.</l>
    </lg>
    <lg n="76">
     <l n="601">Le donne a riposare i cavallieri</l>
     <l n="602">menaro a un lor palagio indi vicino.</l>
     <l n="603">Donzelle incontra vennero e scudieri</l>
     <l n="604">con torchi accesi, a mezzo del camino.</l>
     <l n="605">Diero a chi n'ebbe cura, i lor destrieri,</l>
     <l n="606">trassonsi l'arme; e dentro un bel giardino</l>
     <l n="607">trovâr ch'apparechiata era la cena</l>
     <l n="608">ad una fonte limpida et amena.</l>
    </lg>
    <lg n="77">
     <l n="609">Fan legare il gigante alla verdura</l>
     <l n="610">con un'altra catena molto grossa</l>
     <l n="611">ad una quercia di molt'anni dura,</l>
     <l n="612">che non si romperà per una scossa;</l>
     <l n="613">e da dieci sergenti averne cura,</l>
     <l n="614">che la notte discior non se ne possa,</l>
     <l n="615">et assalirli, e forse far lor danno,</l>
     <l n="616">mentre sicuri e senza guardia stanno.</l>
    </lg>
    <lg n="78">
     <l n="617">All'abondante e sontuosa mensa,</l>
     <l n="618">dove il manco piacer fur le vivande,</l>
     <l n="619">del ragionar gran parte si dispensa</l>
     <l n="620">sopra d'Orrilo e del miracol grande,</l>
     <l n="621">che quasi par un sogno a chi vi pensa,</l>
     <l n="622">ch'or capo or braccio a terra se gli mande,</l>
     <l n="623">et egli lo raccolga e lo raggiugna,</l>
     <l n="624">e più feroce ognor torni alla pugna.</l>
    </lg>
    <lg n="79">
     <l n="625">Astolfo nel suo libro avea già letto</l>
     <l n="626">(quel ch'agl'incanti riparare insegna)</l>
     <l n="627">ch'ad Orril non trarrà l'alma del petto</l>
     <l n="628">fin ch'un crine fatal nel capo tegna;</l>
     <l n="629">ma, se lo svelle o tronca, fia constretto</l>
     <l n="630">che suo mal grado fuor l'alma ne vegna.</l>
     <l n="631">Questo ne dice il libro; ma non come</l>
     <l n="632">conosca il crine in così folte chiome.</l>
    </lg>
    <lg n="80">
     <l n="633">Non men de la vittoria si godea,</l>
     <l n="634">che se n'avesse Astolfo già la palma;</l>
     <l n="635">come chi speme in pochi colpi avea</l>
     <l n="636">svellere il crine al negromante e l'alma.</l>
     <l n="637">Però di quella impresa promettea</l>
     <l n="638">tor sugli omeri suoi tutta la salma:</l>
     <l n="639">Orril farà morir, quando non spiaccia</l>
     <l n="640">ai duo fratei, ch'egli la pugna faccia.</l>
    </lg>
    <lg n="81">
     <l n="641">Ma quei gli dànno volentier l'impresa,</l>
     <l n="642">certi che debbia affaticarsi invano.</l>
     <l n="643">Era già l'altra aurora in cielo ascesa,</l>
     <l n="644">quando calò dai muri Orrilo al piano.</l>
     <l n="645">Tra il duca e lui fu la battaglia accesa:</l>
     <l n="646">la mazza l'un, l'altro ha la spada in mano.</l>
     <l n="647">Di mille attende Astolfo un colpo trarne,</l>
     <l n="648">che lo spirto gli sciolga da la carne.</l>
    </lg>
    <lg n="82">
     <l n="649">Or cader gli fa il pugno con la mazza,</l>
     <l n="650">or l'uno or l'altro braccio con la mano;</l>
     <l n="651">quando taglia a traverso la corazza,</l>
     <l n="652">e quando il va troncando a brano a brano:</l>
     <l n="653">ma ricogliendo sempre de la piazza</l>
     <l n="654">va le sue membra Orrilo, e si fa sano.</l>
     <l n="655">S'in cento pezzi ben l'avesse fatto,</l>
     <l n="656">redintegrarsi il vedea Astolfo a un tratto.</l>
    </lg>
    <lg n="83">
     <l n="657">Al fin di mille colpi un gli ne colse</l>
     <l n="658">sopra le spalle ai termini del mento:</l>
     <l n="659">la testa e l'elmo dal capo gli tolse,</l>
     <l n="660">né fu d'Orrilo a dismontar più lento.</l>
     <l n="661">La sanguinosa chioma in man s'avolse,</l>
     <l n="662">e risalse a cavallo in un momento;</l>
     <l n="663">e la portò correndo incontra 'l Nilo,</l>
     <l n="664">che riaver non la potesse Orrilo.</l>
    </lg>
    <lg n="84">
     <l n="665">Quel sciocco, che del fatto non s'accorse,</l>
     <l n="666">per la polve cercando iva la testa:</l>
     <l n="667">ma come intese il corridor via tôrse,</l>
     <l n="668">portare il capo suo per la foresta;</l>
     <l n="669">immantinente al suo destrier ricorse,</l>
     <l n="670">sopra vi sale, e di seguir non resta.</l>
     <l n="671">Volea gridare: - Aspetta, volta, volta! -</l>
     <l n="672">ma gli avea il duca già la bocca tolta.</l>
    </lg>
    <lg n="85">
     <l n="673">Pur, che non gli ha tolto anco le calcagna</l>
     <l n="674">si riconforta, e segue a tutta briglia.</l>
     <l n="675">Dietro il lascia gran spazio di campagna</l>
     <l n="676">quel Rabican che corre a maraviglia.</l>
     <l n="677">Astolfo intanto per la cuticagna</l>
     <l n="678">va da la nuca fin sopra le ciglia</l>
     <l n="679">cercando in fretta, se 'l crine fatale</l>
     <l n="680">conoscer può, ch'Orril tiene immortale.</l>
    </lg>
    <lg n="86">
     <l n="681">Fra tanti e innumerabili capelli,</l>
     <l n="682">un più de l'altro non si stende o torce:</l>
     <l n="683">qual dunque Astolfo sceglierà di quelli,</l>
     <l n="684">che per dar morte al rio ladron raccorce?</l>
     <l n="685">- Meglio è (disse) che tutti io tagli o svelli: -</l>
     <l n="686">né si trovando aver rasoi né force,</l>
     <l n="687">ricorse immantinente alla sua spada,</l>
     <l n="688">che taglia sì, che si può dir che rada.</l>
    </lg>
    <lg n="87">
     <l n="689">E tenendo quel capo per lo naso,</l>
     <l n="690">dietro e dinanzi lo dischioma tutto.</l>
     <l n="691">Trovò fra gli altri quel fatale a caso:</l>
     <l n="692">si fece il viso allor pallido e brutto,</l>
     <l n="693">travolse gli occhi, e dimostrò all'occaso,</l>
     <l n="694">per manifesti segni, esser condutto;</l>
     <l n="695">e 'l busto che seguia troncato al collo,</l>
     <l n="696">di sella cadde, e diè l'ultimo crollo.</l>
    </lg>
    <lg n="88">
     <l n="697">Astolfo, ove le donne e i cavallieri</l>
     <l n="698">lasciato avea, tornò col capo in mano,</l>
     <l n="699">che tutti avea di morte i segni veri,</l>
     <l n="700">e mostrò il tronco ove giacea lontano.</l>
     <l n="701">Non so ben se lo vider volentieri,</l>
     <l n="702">ancor che gli mostrasser viso umano;</l>
     <l n="703">che la intercetta lor vittoria forse</l>
     <l n="704">d'invidia ai duo germani il petto morse.</l>
    </lg>
    <lg n="89">
     <l n="705">Né che tal fin quella battaglia avesse,</l>
     <l n="706">credo più fosse alle due donne grato.</l>
     <l n="707">Queste, perché più in lungo si traesse</l>
     <l n="708">de' duo fratelli il doloroso fato</l>
     <l n="709">ch'in Francia par ch'in breve esser dovesse,</l>
     <l n="710">con loro Orrilo avean quivi azzuffato,</l>
     <l n="711">con speme di tenerli tanto a bada,</l>
     <l n="712">che la trista influenzia se ne vada.</l>
    </lg>
    <lg n="90">
     <l n="713">Tosto che 'l castellan di Damiata</l>
     <l n="714">certificossi ch'era morto Orrilo,</l>
     <l n="715">la columba lasciò, ch'avea legata</l>
     <l n="716">sotto l'ala la lettera col filo.</l>
     <l n="717">Quella andò al Cairo; et indi fu lasciata</l>
     <l n="718">un'altra altrove, come quivi è stilo:</l>
     <l n="719">sì che in pochissime ore andò l'aviso</l>
     <l n="720">per tutto Egitto, ch'era Orrilo ucciso.</l>
    </lg>
    <lg n="91">
     <l n="721">Il duca, come al fin trasse l'impresa,</l>
     <l n="722">confortò molto i nobili garzoni,</l>
     <l n="723">ben che da sé v'avean la voglia intesa,</l>
     <l n="724">né bisognavan stimuli né sproni,</l>
     <l n="725">che per difender de la santa Chiesa</l>
     <l n="726">e del romano Imperio le ragioni,</l>
     <l n="727">lasciasser le battaglie d'Oriente,</l>
     <l n="728">e cercassino onor ne la lor gente.</l>
    </lg>
    <lg n="92">
     <l n="729">Così Grifone et Aquilante tolse</l>
     <l n="730">ciascuno da la sua donna licenzia;</l>
     <l n="731">le quali, ancor che lor ne 'ncrebbe e dolse,</l>
     <l n="732">non vi seppon però far resistenzia.</l>
     <l n="733">Con essi Astolfo a man destra si volse;</l>
     <l n="734">che si deliberâr far riverenzia</l>
     <l n="735">ai santi luoghi ove Dio in carne visse,</l>
     <l n="736">prima che verso Francia si venisse.</l>
    </lg>
    <lg n="93">
     <l n="737">Potuto avrian pigliar la via mancina,</l>
     <l n="738">ch'era più dilettevole e più piana,</l>
     <l n="739">e mai non si scostar da la marina;</l>
     <l n="740">ma per la destra andaro orrida e strana,</l>
     <l n="741">perché l'alta città di Palestina</l>
     <l n="742">per questa sei giornate è men lontana.</l>
     <l n="743">Acqua si truova et erba in questa via:</l>
     <l n="744">di tutti gli altri ben v'è carestia.</l>
    </lg>
    <lg n="94">
     <l n="745">Sì che prima ch'entrassero in viaggio,</l>
     <l n="746">ciò che lor bisognò, fecion raccorre,</l>
     <l n="747">e carcar sul gigante il carriaggio,</l>
     <l n="748">ch'avria portato in collo anco una torre.</l>
     <l n="749">Al finir del camino aspro e selvaggio,</l>
     <l n="750">da l'alto monte alla lor vista occorre</l>
     <l n="751">la santa terra, ove il superno Amore</l>
     <l n="752">lavò col proprio sangue il nostro errore.</l>
    </lg>
    <lg n="95">
     <l n="753">Trovano in su l'entrar de la cittade</l>
     <l n="754">un giovene gentil, lor conoscente,</l>
     <l n="755">Sansonetto da Meca, oltre l'etade,</l>
     <l n="756">ch'era nel primo fior, molto prudente;</l>
     <l n="757">d'alta cavalleria, d'alta bontade</l>
     <l n="758">famoso, e riverito fra la gente.</l>
     <l n="759">Orlando lo converse a nostra fede,</l>
     <l n="760">e di sua man battesmo anco gli diede.</l>
    </lg>
    <lg n="96">
     <l n="761">Quivi lo trovan che disegna a fronte</l>
     <l n="762">del calife d'Egitto una fortezza;</l>
     <l n="763">e circondar vuole il Calvario monte</l>
     <l n="764">di muro di duo miglia di lunghezza.</l>
     <l n="765">Da lui raccolti fur con quella fronte</l>
     <l n="766">che può d'interno amor dar più chiarezza,</l>
     <l n="767">e dentro accompagnati, e con grande agio</l>
     <l n="768">fatti alloggiar nel suo real palagio.</l>
    </lg>
    <lg n="97">
     <l n="769">Avea in governo egli la terra, e in vece</l>
     <l n="770">di Carlo vi reggea l'imperio giusto.</l>
     <l n="771">Il duca Astolfo a costui dono fece</l>
     <l n="772">di quel sì grande e smisurato busto,</l>
     <l n="773">ch'a portar pesi gli varrà per diece</l>
     <l n="774">bestie da soma, tanto era robusto.</l>
     <l n="775">Diegli Astolfo il gigante, e diegli appresso</l>
     <l n="776">la rete ch'in sua forza l'avea messo.</l>
    </lg>
    <lg n="98">
     <l n="777">Sansonetto all'incontro al duca diede</l>
     <l n="778">per la spada una cinta ricca e bella;</l>
     <l n="779">e diede spron per l'uno e l'altro piede,</l>
     <l n="780">che d'oro avean la fibbia e la girella;</l>
     <l n="781">ch'esser del cavallier stati si crede,</l>
     <l n="782">che liberò dal drago la donzella:</l>
     <l n="783">al Zaffo avuti con molt'altro arnese</l>
     <l n="784">Sansonetto gli avea, quando lo prese.</l>
    </lg>
    <lg n="99">
     <l n="785">Purgati de lor colpe a un monasterio</l>
     <l n="786">che dava di sé odor di buoni esempii,</l>
     <l n="787">de la passion di Cristo ogni misterio</l>
     <l n="788">contemplando n'andâr per tutti i tempii</l>
     <l n="789">ch'or con eterno obbrobrio e vituperio</l>
     <l n="790">agli cristiani usurpano i Mori empii.</l>
     <l n="791">L'Europa è in arme, e di far guerra agogna</l>
     <l n="792">in ogni parte, fuor ch'ove bisogna.</l>
    </lg>
    <lg n="100">
     <l n="793">Mentre avean quivi l'animo divoto,</l>
     <l n="794">a perdonanze e a cerimonie intenti,</l>
     <l n="795">un peregrin di Grecia, a Grifon noto,</l>
     <l n="796">novelle gli arrecò gravi e pungenti,</l>
     <l n="797">dal suo primo disegno e lungo voto</l>
     <l n="798">troppo diverse e troppo differenti;</l>
     <l n="799">e quelle il petto gl'infiammaron tanto,</l>
     <l n="800">che gli scacciâr l'orazion da canto.</l>
    </lg>
    <lg n="101">
     <l n="801">Amava il cavallier, per sua sciagura,</l>
     <l n="802">una donna ch'avea nome Orrigille:</l>
     <l n="803">di più bel volto e di miglior statura</l>
     <l n="804">non se ne sceglierebbe una fra mille;</l>
     <l n="805">ma disleale e di sì rea natura,</l>
     <l n="806">che potresti cercar cittadi e ville,</l>
     <l n="807">la terra ferma e l'isole del mare,</l>
     <l n="808">né credo ch'una le trovassi pare.</l>
    </lg>
    <lg n="102">
     <l n="809">Ne la città di Constantin lasciata</l>
     <l n="810">grave l'avea di febbre acuta e fiera.</l>
     <l n="811">Or quando rivederla alla tornata</l>
     <l n="812">più che mai bella, e di goderla spera,</l>
     <l n="813">ode il meschin, ch'in Antiochia andata</l>
     <l n="814">dietro un suo nuovo amante ella se n'era,</l>
     <l n="815">non le parendo ormai di più patire</l>
     <l n="816">ch'abbia in sì fresca età sola a dormire.</l>
    </lg>
    <lg n="103">
     <l n="817">Da indi in qua ch'ebbe la trista nuova,</l>
     <l n="818">sospirava Grifon notte e dì sempre.</l>
     <l n="819">Ogni piacer ch'agli altri aggrada e giova,</l>
     <l n="820">par ch'a costui più l'animo distempre:</l>
     <l n="821">pensilo ognun, ne li cui danni pruova</l>
     <l n="822">Amor, se li suoi strali han buone tempre.</l>
     <l n="823">Et era grave sopra ogni martìre,</l>
     <l n="824">che 'l mal ch'avea si vergognava a dire.</l>
    </lg>
    <lg n="104">
     <l n="825">Questo, perché mille fiate inante</l>
     <l n="826">già ripreso l'avea di quello amore,</l>
     <l n="827">di lui più saggio, il fratello Aquilante,</l>
     <l n="828">e cercato colei trargli del core,</l>
     <l n="829">colei ch'al suo giudicio era di quante</l>
     <l n="830">femine rie si trovin la peggiore.</l>
     <l n="831">Grifon l'escusa, se 'l fratel la danna;</l>
     <l n="832">e le più volte il parer proprio inganna.</l>
    </lg>
    <lg n="105">
     <l n="833">Però fece pensier, senza parlarne</l>
     <l n="834">con Aquilante, girsene soletto</l>
     <l n="835">sin dentro d'Antiochia, e quindi trarne</l>
     <l n="836">colei che tratto il cor gli avea del petto;</l>
     <l n="837">trovar colui che gli l'ha tolta, e farne</l>
     <l n="838">vendetta tal, che ne sia sempre detto.</l>
     <l n="839">Dirò, come ad effetto il pensier messe,</l>
     <l n="840">nell'altro canto, e ciò che ne successe.</l>
    </lg>
   </lg>
  </body>
 </text>
</TEI>