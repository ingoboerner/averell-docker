<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Orlando Furioso - Canto 32</title>
    <author>Ludovico Ariosto</author>
   </titleStmt>
   <extent>
    <measure unit="stanza">110</measure>
    <measure unit="line">880</measure>
   </extent>
   <publicationStmt>
    <publisher>UNED University</publisher>
    <idno>Ludovico Ariosto_orlando-furioso-canto-32</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Orlando Furioso - Canto 32</title>
     <author>Ludovico Ariosto</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Orlando Furioso - Canto 32</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Soviemmi che cantare io vi dovea</l>
     <l n="2">(già lo promisi, e poi m'uscì di mente)</l>
     <l n="3">d'una sospizion che fatto avea</l>
     <l n="4">la bella donna di Ruggier dolente,</l>
     <l n="5">de l'altra più spiacevole e più rea,</l>
     <l n="6">e di più acuto e venenoso dente,</l>
     <l n="7">che, per quel ch'ella udì da Ricciardetto,</l>
     <l n="8">a devorare il cor l'entrò nel petto.</l>
    </lg>
    <lg n="2">
     <l n="9">Dovea cantarne, et altro incominciai,</l>
     <l n="10">perché Rinaldo in mezzo sopravenne;</l>
     <l n="11">e poi Guidon mi diè che fare assai,</l>
     <l n="12">che tra camino a bada un pezzo il tenne.</l>
     <l n="13">D'una cosa in un'altra in modo entrai,</l>
     <l n="14">che mal di Bradamante mi sovenne:</l>
     <l n="15">sovienmene ora, e vo' narrarne inanti</l>
     <l n="16">che di Rinaldo e di Gradasso io canti.</l>
    </lg>
    <lg n="3">
     <l n="17">Ma bisogna anco, prima ch'io ne parli,</l>
     <l n="18">che d'Agramante io vi ragioni un poco,</l>
     <l n="19">ch'avea ridutte le reliquie in Arli,</l>
     <l n="20">che gli restâr del gran notturno fuoco,</l>
     <l n="21">quando a raccor lo sparso campo e a darli</l>
     <l n="22">soccorso e vettovaglie era atto il loco:</l>
     <l n="23">l'Africa incontra, e la Spagna ha vicina,</l>
     <l n="24">et è in sul fiume assiso alla marina.</l>
    </lg>
    <lg n="4">
     <l n="25">Per tutto 'l regno fa scriver Marsilio</l>
     <l n="26">gente a piedi e a cavallo, e trista e buona.</l>
     <l n="27">Per forza e per amore ogni navilio</l>
     <l n="28">atto a battaglia s'arma in Barcelona.</l>
     <l n="29">Agramante ogni dì chiama a concilio;</l>
     <l n="30">né a spesa né a fatica si perdona.</l>
     <l n="31">Intanto gravi esazioni e spesse</l>
     <l n="32">tutte hanno le città d'Africa oppresse.</l>
    </lg>
    <lg n="5">
     <l n="33">Egli ha fatto offerire a Rodomonte,</l>
     <l n="34">perché ritorni (et impetrar nol puote),</l>
     <l n="35">una cugina sua, figlia d'Almonte,</l>
     <l n="36">e 'l bel regno d'Oran dargli per dote.</l>
     <l n="37">Non si vòlse l'altier muover dal ponte,</l>
     <l n="38">ove tant'arme e tante selle vòte</l>
     <l n="39">di quei che son già capitati al passo</l>
     <l n="40">ha ragunate, che ne cuopre il sasso.</l>
    </lg>
    <lg n="6">
     <l n="41">Già non vòlse Marfisa imitar l'atto</l>
     <l n="42">di Rodomonte: anzi com'ella intese</l>
     <l n="43">ch'Agramante da Carlo era disfatto,</l>
     <l n="44">sue genti morte, saccheggiate e prese,</l>
     <l n="45">e che con pochi in Arli era ritratto,</l>
     <l n="46">senza aspettare invito, il camin prese:</l>
     <l n="47">venne in aiuto de la sua corona,</l>
     <l n="48">e l'aver gli proferse e la persona.</l>
    </lg>
    <lg n="7">
     <l n="49">E gli menò Brunello, e gli ne fece</l>
     <l n="50">libero dono, il qual non avea offeso:</l>
     <l n="51">l'avea tenuto dieci giorni e diece</l>
     <l n="52">notti sempre in timor d'essere appeso;</l>
     <l n="53">e poi che né con forza né con prece</l>
     <l n="54">da nessun vide il patrocinio preso,</l>
     <l n="55">in sì sprezzato sangue non si vòlse</l>
     <l n="56">bruttar l'altiere mani, e lo disciolse.</l>
    </lg>
    <lg n="8">
     <l n="57">Tutte l'antique ingiurie gli remesse,</l>
     <l n="58">e seco in Arli ad Agramante il trasse.</l>
     <l n="59">Ben dovete pensar che gaudio avesse</l>
     <l n="60">il re di lei ch'ad aiutarlo andasse:</l>
     <l n="61">e del gran conto ch'egli ne facesse,</l>
     <l n="62">vòlse che Brunel prova le mostrasse;</l>
     <l n="63">che quel di ch'ella gli avea fatto cenno,</l>
     <l n="64">di volerlo impiccar, fe' da buon senno.</l>
    </lg>
    <lg n="9">
     <l n="65">Il manigoldo, in loco inculto et ermo,</l>
     <l n="66">pasto di corvi e d'avoltoi lasciollo.</l>
     <l n="67">Ruggier ch'un'altra volta gli fu schermo,</l>
     <l n="68">e che 'l laccio gli avria tolto dal collo,</l>
     <l n="69">la giustizia di Dio fa ch'ora infermo</l>
     <l n="70">s'è ritrovato, et aiutar non puollo:</l>
     <l n="71">e quando il seppe, era già il fatto occorso;</l>
     <l n="72">sì che restò Brunel senza soccorso.</l>
    </lg>
    <lg n="10">
     <l n="73">Intanto Bradamante iva accusando</l>
     <l n="74">che così lunghi sian quei venti giorni,</l>
     <l n="75">li quai finiti, il termine era, quando</l>
     <l n="76">a lei Ruggiero et alla fede torni.</l>
     <l n="77">A chi aspetta di carcere o di bando</l>
     <l n="78">uscir, non par che 'l tempo più soggiorni</l>
     <l n="79">a dargli libertade, o de l'amata</l>
     <l n="80">patria vista gioconda e disiata.</l>
    </lg>
    <lg n="11">
     <l n="81">In quel duro aspettare ella talvolta</l>
     <l n="82">pensa ch'Eto e Piròo sia fatto zoppo;</l>
     <l n="83">o sia la ruota guasta, ch'a dar volta</l>
     <l n="84">le par che tardi, oltr'all'usato, troppo.</l>
     <l n="85">Più lungo di quel giorno a cui, per molta</l>
     <l n="86">fede, nel cielo il giusto Ebreo fe' intoppo,</l>
     <l n="87">più de la notte ch'Ercole produsse,</l>
     <l n="88">parea lei ch'ogni notte, ogni dì fusse.</l>
    </lg>
    <lg n="12">
     <l n="89">Oh quante volte da invidiar le diero</l>
     <l n="90">e gli orsi e i ghiri e i sonnacchiosi tassi!</l>
     <l n="91">che quel tempo voluto avrebbe intero</l>
     <l n="92">tutto dormir, che mai non si destassi;</l>
     <l n="93">né potere altro udir, fin che Ruggiero</l>
     <l n="94">dal pigro sonno lei non richiamassi.</l>
     <l n="95">Ma non pur questo non può far, ma ancora</l>
     <l n="96">non può dormir di tutta notte un'ora.</l>
    </lg>
    <lg n="13">
     <l n="97">Di qua di là va le noiose piume</l>
     <l n="98">tutte premendo, e mai non si riposa.</l>
     <l n="99">Spesso aprir la finestra ha per costume,</l>
     <l n="100">per veder s'anco di Titon la sposa</l>
     <l n="101">sparge dinanzi al matutino lume</l>
     <l n="102">il bianco giglio e la vermiglia rosa:</l>
     <l n="103">non meno ancor, poi che nasciuto è 'l giorno,</l>
     <l n="104">brama vedere il ciel di stelle adorno.</l>
    </lg>
    <lg n="14">
     <l n="105">Poi che fu quattro o cinque giorni appresso</l>
     <l n="106">il termine a finir, piena di spene</l>
     <l n="107">stava aspettando d'ora in ora il messo</l>
     <l n="108">che le apportasse: - Ecco Ruggier che viene. -</l>
     <l n="109">Montava sopra un'alta torre spesso,</l>
     <l n="110">ch'i folti boschi e le campagne amene</l>
     <l n="111">scopria d'intorno, e parte de la via</l>
     <l n="112">onde di Francia a Montalban si gìa.</l>
    </lg>
    <lg n="15">
     <l n="113">Se di lontano o splendor d'arme vede,</l>
     <l n="114">o cosa tal ch'a cavallier simiglia,</l>
     <l n="115">che sia il suo disiato Ruggier crede,</l>
     <l n="116">e rasserena i begli occhi e le ciglia;</l>
     <l n="117">se disarmato o viandante a piede,</l>
     <l n="118">che sia messo di lui speranza piglia:</l>
     <l n="119">e se ben poi fallace la ritrova,</l>
     <l n="120">pigliar non cessa una et un'altra nuova.</l>
    </lg>
    <lg n="16">
     <l n="121">Credendolo incontrar, talora armossi,</l>
     <l n="122">scese dal monte e giù calò nel piano;</l>
     <l n="123">né lo trovando, si sperò che fossi</l>
     <l n="124">per altra strada giunto a Montalbano:</l>
     <l n="125">e col disir con ch'avea i piedi mossi</l>
     <l n="126">fuor del castel, ritornò dentro invano.</l>
     <l n="127">Né qua né là trovollo; e passò intanto</l>
     <l n="128">il termine aspettato da lei tanto.</l>
    </lg>
    <lg n="17">
     <l n="129">Il termine passò d'uno, di dui,</l>
     <l n="130">di tre giorni, di sei, d'otto e di venti;</l>
     <l n="131">né vedendo il suo sposo, né di lui</l>
     <l n="132">sentendo nuova, incominciò lamenti</l>
     <l n="133">ch'avrian mosso a pietà nei regni bui</l>
     <l n="134">quelle Furie crinite di serpenti;</l>
     <l n="135">e fece oltraggio a' begli occhi divini,</l>
     <l n="136">al bianco petto, all'aurei crespi crini.</l>
    </lg>
    <lg n="18">
     <l n="137">- Dunque fia ver (dicea) che mi convegna</l>
     <l n="138">cercare un che mi fugge e mi s'asconde?</l>
     <l n="139">Dunque debbo prezzare un che mi sdegna?</l>
     <l n="140">Debbo pregar chi mai non mi risponde?</l>
     <l n="141">Patirò che chi m'odia, il cor mi tegna?</l>
     <l n="142">un che sì stima sue virtù profonde,</l>
     <l n="143">che bisogno sarà che dal ciel scenda</l>
     <l n="144">immortal dea che 'l cor d'amor gli accenda?</l>
    </lg>
    <lg n="19">
     <l n="145">Sa questo altier ch'io l'amo e ch'io l'adoro,</l>
     <l n="146">né mi vuol per amante né per serva.</l>
     <l n="147">Il crudel sa che per lui spasmo e moro,</l>
     <l n="148">e dopo morte a darmi aiuto serva.</l>
     <l n="149">E perché io non gli narri il mio martoro</l>
     <l n="150">atto a piegar la sua voglia proterva,</l>
     <l n="151">da me s'asconde, come aspide suole,</l>
     <l n="152">che, per star empio, il canto udir non vuole.</l>
    </lg>
    <lg n="20">
     <l n="153">Deh ferma, Amor, costui che così sciolto</l>
     <l n="154">dinanzi al lento mio correr s'affretta;</l>
     <l n="155">o tornami nel grado onde m'hai tolto</l>
     <l n="156">quando né a te né ad altri era suggetta!</l>
     <l n="157">Deh, come è il mio sperar fallace e stolto,</l>
     <l n="158">ch'in te con prieghi mai pietà si metta;</l>
     <l n="159">che ti diletti, anzi ti pasci e vivi</l>
     <l n="160">di trar dagli occhi lacrimosi rivi!</l>
    </lg>
    <lg n="21">
     <l n="161">Ma di che debbo lamentarmi, ahi lassa,</l>
     <l n="162">fuor che del mio desire irrazionale?</l>
     <l n="163">ch'alto mi leva, e sì ne l'aria passa,</l>
     <l n="164">ch'arriva in parte ove s'abbrucia l'ale;</l>
     <l n="165">poi non potendo sostener, mi lassa</l>
     <l n="166">dal ciel cader: né qui finisce il male;</l>
     <l n="167">che le rimette, e di nuovo arde: ond'io</l>
     <l n="168">non ho mai fine al precipizio mio.</l>
    </lg>
    <lg n="22">
     <l n="169">Anzi via più che del disir, mi deggio</l>
     <l n="170">di me doler, che sì gli apersi il seno;</l>
     <l n="171">onde cacciata ha la ragion di seggio,</l>
     <l n="172">et ogni mio poter può di lui meno.</l>
     <l n="173">Quel mi trasporta ognior di male in peggio,</l>
     <l n="174">né lo posso frenar, che non ha freno:</l>
     <l n="175">e mi fa certa che mi mena a morte,</l>
     <l n="176">perch'aspettando il mal noccia più forte.</l>
    </lg>
    <lg n="23">
     <l n="177">Deh perché voglio anco di me dolermi?</l>
     <l n="178">ch'error, se non d'amarti, unqua commessi?</l>
     <l n="179">Che maraviglia, se fragili e infermi</l>
     <l n="180">feminil sensi fur subito oppressi?</l>
     <l n="181">Perché dovev'io usar ripari e schermi</l>
     <l n="182">che la somma beltà non mi piacessi,</l>
     <l n="183">gli alti sembianti e le saggie parole?</l>
     <l n="184">Misero è ben chi veder schiva il sole!</l>
    </lg>
    <lg n="24">
     <l n="185">Et oltre al mio destino, io ci fui spinta</l>
     <l n="186">da le parole altrui degne di fede:</l>
     <l n="187">somma felicità mi fu dipinta,</l>
     <l n="188">ch'esser dovea di questo amor mercede.</l>
     <l n="189">Se la persuasione, ohimè! fu finta,</l>
     <l n="190">se fu inganno il consiglio che mi diede</l>
     <l n="191">Merlin, posso di lui ben lamentarmi,</l>
     <l n="192">ma non d'amar Ruggier posso ritrarmi.</l>
    </lg>
    <lg n="25">
     <l n="193">Di Merlin posso e di Melissa insieme</l>
     <l n="194">dolermi, e mi dorrò d'essi in eterno,</l>
     <l n="195">che dimostrare i frutti del mio seme</l>
     <l n="196">mi fêro dagli spirti de lo 'nferno,</l>
     <l n="197">per pormi sol con questa falsa speme</l>
     <l n="198">in servitù; né la cagion discerno,</l>
     <l n="199">se non ch'erano forse invidiosi</l>
     <l n="200">dei miei dolci, sicuri, almi riposi. -</l>
    </lg>
    <lg n="26">
     <l n="201">Sì l'occupa il dolor, che non avanza</l>
     <l n="202">loco ove in lei conforto abbia ricetto;</l>
     <l n="203">ma, mal grado di quel, vien la speranza</l>
     <l n="204">e vi vuole alloggiare in mezzo il petto,</l>
     <l n="205">rifrescandole pur la rimembranza</l>
     <l n="206">di quel ch'al suo partir l'ha Ruggier detto:</l>
     <l n="207">e vuol, contra il parer degli altri affetti,</l>
     <l n="208">che d'ora in ora il suo ritorno aspetti.</l>
    </lg>
    <lg n="27">
     <l n="209">Questa speranza dunque la sostenne,</l>
     <l n="210">finito i venti giorni, un mese appresso;</l>
     <l n="211">sì che il dolor sì forte non le tenne,</l>
     <l n="212">come tenuto avria, l'animo oppresso.</l>
     <l n="213">Un dì che per la strada se ne venne,</l>
     <l n="214">che per trovar Ruggier solea far spesso,</l>
     <l n="215">novella udì la misera, ch'insieme</l>
     <l n="216">fe' dietro all'altro ben fuggir la speme.</l>
    </lg>
    <lg n="28">
     <l n="217">Venne a incontrare un cavallier guascone</l>
     <l n="218">che dal campo african venìa diritto,</l>
     <l n="219">ove era stato da quel dì prigione,</l>
     <l n="220">che fu inanzi a Parigi il gran conflitto.</l>
     <l n="221">Da lei fu molto posto per ragione,</l>
     <l n="222">fin che si venne al termine prescritto.</l>
     <l n="223">Domandò di Ruggiero, e in lui fermosse;</l>
     <l n="224">né fuor di questo segno più si mosse.</l>
    </lg>
    <lg n="29">
     <l n="225">Il cavallier buon conto ne rendette,</l>
     <l n="226">che ben conoscea tutta quella corte:</l>
     <l n="227">e narrò di Ruggier, che contrastette</l>
     <l n="228">da solo a solo a Mandricardo forte;</l>
     <l n="229">e come egli l'uccise, e poi ne stette</l>
     <l n="230">ferito più d'un mese presso a morte:</l>
     <l n="231">e s'era la sua istoria qui conclusa,</l>
     <l n="232">fatto avria di Ruggier la vera escusa.</l>
    </lg>
    <lg n="30">
     <l n="233">Ma come poi soggiunse, una donzella</l>
     <l n="234">esser nel campo, nomata Marfisa,</l>
     <l n="235">che men non era che gagliarda, bella,</l>
     <l n="236">né meno esperta d'arme in ogni guisa;</l>
     <l n="237">che lei Ruggiero amava e Ruggiero ella,</l>
     <l n="238">ch'egli da lei, ch'ella da lui divisa</l>
     <l n="239">si vedea raro, e ch'ivi ognuno crede</l>
     <l n="240">che s'abbiano tra lor data la fede;</l>
    </lg>
    <lg n="31">
     <l n="241">e che come Ruggier si faccia sano,</l>
     <l n="242">il matrimonio publicar si deve;</l>
     <l n="243">e ch'ogni re, ogni principe pagano</l>
     <l n="244">gran piacere e letizia ne riceve,</l>
     <l n="245">che de l'uno e de l'altro sopraumano</l>
     <l n="246">conoscendo il valor, sperano in breve</l>
     <l n="247">far una razza d'uomini da guerra</l>
     <l n="248">la più gagliarda che mai fosse in terra;</l>
    </lg>
    <lg n="32">
     <l n="249">(credea il Guascon quel che dicea, non senza</l>
     <l n="250">cagion; che ne l'esercito de' Mori</l>
     <l n="251">openione e universal credenza,</l>
     <l n="252">e publico parlar n'era di fuori.</l>
     <l n="253">I molti segni di benivolenza</l>
     <l n="254">stati tra lor facean questi romori;</l>
     <l n="255">che tosto o buona o ria che la fama esce</l>
     <l n="256">fuor d'una bocca, in infinito cresce.</l>
    </lg>
    <lg n="33">
     <l n="257">L'esser venuta a' Mori ella in aita</l>
     <l n="258">con lui, né senza lui comparir mai,</l>
     <l n="259">avea questa credenza stabilita;</l>
     <l n="260">ma poi l'avea accresciuta pur assai,</l>
     <l n="261">ch'essendosi del campo già partita</l>
     <l n="262">portandone Brunel, come io contai,</l>
     <l n="263">senza esservi d'alcuno richiamata,</l>
     <l n="264">sol per veder Ruggier v'era tornata.</l>
    </lg>
    <lg n="34">
     <l n="265">Sol per lui visitar, che gravemente</l>
     <l n="266">languia ferito, in campo venuta era,</l>
     <l n="267">non una sola volta, ma sovente;</l>
     <l n="268">vi stava il giorno e si partia la sera:</l>
     <l n="269">e molto più da dir dava alla gente,</l>
     <l n="270">ch'essendo conosciuta così altiera,</l>
     <l n="271">che tutto 'l mondo a sé le parea vile,</l>
     <l n="272">solo a Ruggier fosse benigna e umìle);</l>
    </lg>
    <lg n="35">
     <l n="273">come il Guascon questo affermò per vero,</l>
     <l n="274">fu Bradamante da cotanta pena,</l>
     <l n="275">da cordoglio assalita così fiero,</l>
     <l n="276">che di quivi cader si tenne a pena.</l>
     <l n="277">Voltò, senza far motto, il suo destriero,</l>
     <l n="278">di gelosia, d'ira e di rabbia piena;</l>
     <l n="279">e da sé discacciata ogni speranza,</l>
     <l n="280">ritornò furibonda alla sua stanza.</l>
    </lg>
    <lg n="36">
     <l n="281">E senza disarmarsi, sopra il letto,</l>
     <l n="282">col viso volta in giù, tutta si stese,</l>
     <l n="283">ove per non gridar, sì che sospetto</l>
     <l n="284">di sé facesse, i panni in bocca prese;</l>
     <l n="285">e ripetendo quel che l'avea detto</l>
     <l n="286">il cavalliero, in tal dolor discese,</l>
     <l n="287">che più non lo potendo sofferire,</l>
     <l n="288">fu forza a disfogarlo, e così a dire:</l>
    </lg>
    <lg n="37">
     <l n="289">- Misera! a chi mai più creder debb'io?</l>
     <l n="290">Vo' dir ch'ognuno è perfido e crudele,</l>
     <l n="291">se perfido e crudel sei, Ruggier mio,</l>
     <l n="292">che sì pietoso tenni e sì fedele.</l>
     <l n="293">Qual crudeltà, qual tradimento rio</l>
     <l n="294">unqua s'udì per tragiche querele,</l>
     <l n="295">che non trovi minor, se pensar mai</l>
     <l n="296">al mio merto e al tuo debito vorai?</l>
    </lg>
    <lg n="38">
     <l n="297">Perché, Ruggier, come di te non vive</l>
     <l n="298">cavallier di più ardir, di più bellezza,</l>
     <l n="299">né che a gran pezzo al tuo valore arrive,</l>
     <l n="300">né a' tuoi costumi, né a tua gentilezza;</l>
     <l n="301">perché non fai che fra tue illustri e dive</l>
     <l n="302">virtù, si dica ancor ch'abbi fermezza?</l>
     <l n="303">si dica ch'abbi inviolabil fede?</l>
     <l n="304">a chi ogn'altra virtù s'inchina e cede.</l>
    </lg>
    <lg n="39">
     <l n="305">Non sai che non compar, se non v'è quella,</l>
     <l n="306">alcun valore, alcun nobil costume?</l>
     <l n="307">come né cosa (e sia quanto vuol bella)</l>
     <l n="308">si può vedere ove non splenda lume.</l>
     <l n="309">Facil ti fu ingannare una donzella</l>
     <l n="310">di cui tu signore eri, idolo e nume,</l>
     <l n="311">a cui potevi far con tue parole</l>
     <l n="312">creder che fosse oscuro e freddo il sole.</l>
    </lg>
    <lg n="40">
     <l n="313">Crudel, di che peccato a doler t'hai,</l>
     <l n="314">se d'uccider chi t'ama non ti penti?</l>
     <l n="315">Se 'l mancar di tua fé sì leggier fai,</l>
     <l n="316">di ch'altro peso il cor gravar ti senti?</l>
     <l n="317">Come tratti il nimico, se tu dai</l>
     <l n="318">a me, che t'amo sì, questi tormenti?</l>
     <l n="319">Ben dirò che giustizia in ciel non sia,</l>
     <l n="320">s'a veder tardo la vendetta mia.</l>
    </lg>
    <lg n="41">
     <l n="321">Se d'ogn'altro peccato assai più quello</l>
     <l n="322">de l'empia ingratitudine l'uom grava,</l>
     <l n="323">e per questo dal ciel l'angel più bello</l>
     <l n="324">fu relegato in parte oscura e cava;</l>
     <l n="325">e se gran fallo aspetta gran flagello</l>
     <l n="326">quando debita emenda il cor non lava;</l>
     <l n="327">guarda ch'aspro flagello in te non scenda,</l>
     <l n="328">che mi se' ingrato e non vuoi farne emenda.</l>
    </lg>
    <lg n="42">
     <l n="329">Di furto ancora, oltre ogni vizio rio,</l>
     <l n="330">di te, crudele, ho da dolermi molto.</l>
     <l n="331">Che tu mi tenga il cor, non ti dico io;</l>
     <l n="332">di questo io vo' che tu ne vada assolto:</l>
     <l n="333">dico di te, che t'eri fatto mio,</l>
     <l n="334">e poi contra ragion mi ti sei tolto.</l>
     <l n="335">Renditi, iniquo, a me; che tu sai bene</l>
     <l n="336">che non si può salvar chi l'altrui tiene.</l>
    </lg>
    <lg n="43">
     <l n="337">Tu m'hai, Ruggier, lasciata: io te non voglio,</l>
     <l n="338">né lasciarti volendo, anco potrei;</l>
     <l n="339">ma per uscir d'affanno e di cordoglio,</l>
     <l n="340">posso e voglio finire i giorni miei.</l>
     <l n="341">Di non morirti in grazia sol mi doglio;</l>
     <l n="342">che se concesso m'avessero i dèi</l>
     <l n="343">ch'io fossi morta quando t'era grata,</l>
     <l n="344">morte non fu giamai tanto beata. -</l>
    </lg>
    <lg n="44">
     <l n="345">Così dicendo, di morir disposta,</l>
     <l n="346">salta del letto, e di rabbia infiammata</l>
     <l n="347">si pon la spada alla sinistra costa;</l>
     <l n="348">ma si ravvede poi che tutta è armata.</l>
     <l n="349">Il miglior spirto in questo le s'accosta,</l>
     <l n="350">e nel cor le ragiona: - O donna nata</l>
     <l n="351">di tant'alto lignaggio, adunque vuoi</l>
     <l n="352">finir con sì gran biasmo i giorni tuoi?</l>
    </lg>
    <lg n="45">
     <l n="353">Non è meglio ch'al campo tu ne vada,</l>
     <l n="354">ove morir si può con laude ognora?</l>
     <l n="355">Quivi, s'avvien ch'inanzi a Ruggier cada,</l>
     <l n="356">del morir tuo si dorrà forse ancora:</l>
     <l n="357">ma s'a morir t'avvien per la sua spada,</l>
     <l n="358">chi sarà mai che più contenta muora?</l>
     <l n="359">Ragione è ben che di vita ti privi,</l>
     <l n="360">poi ch'è cagion ch'in tanta pena vivi.</l>
    </lg>
    <lg n="46">
     <l n="361">Verrà forse anco che prima che muori</l>
     <l n="362">farai vendetta di quella Marfisa</l>
     <l n="363">che t'ha con fraudi e disonesti amori,</l>
     <l n="364">da te Ruggiero alienando, uccisa. -</l>
     <l n="365">Questi pensieri parveno migliori</l>
     <l n="366">alla donzella; e tosto una divisa</l>
     <l n="367">si fe' su l'arme, che volea inferire</l>
     <l n="368">disperazione e voglia di morire.</l>
    </lg>
    <lg n="47">
     <l n="369">Era la sopraveste del colore</l>
     <l n="370">in che riman la foglia che s'imbianca</l>
     <l n="371">quando del ramo è tolta, o che l'umore</l>
     <l n="372">che facea vivo l'arbore le manca.</l>
     <l n="373">Ricamata a tronconi era, di fuore,</l>
     <l n="374">di cipresso che mai non si rinfranca,</l>
     <l n="375">poi c'ha sentita la dura bipenne:</l>
     <l n="376">l'abito al suo dolor molto convenne.</l>
    </lg>
    <lg n="48">
     <l n="377">Tolse il destrier ch'Astolfo aver solea,</l>
     <l n="378">e quella lancia d'or, che, sol toccando,</l>
     <l n="379">cader di sella i cavallier facea.</l>
     <l n="380">Perché la le diè Astolfo, e dove e quando,</l>
     <l n="381">e da chi prima avuta egli l'avea,</l>
     <l n="382">non credo che bisogni ir replicando.</l>
     <l n="383">Ella la tolse, non però sapendo</l>
     <l n="384">che fosse del valor ch'era, stupendo.</l>
    </lg>
    <lg n="49">
     <l n="385">Senza scudiero e senza compagnia</l>
     <l n="386">scese dal monte, e si pose in camino</l>
     <l n="387">verso Parigi alla più dritta via,</l>
     <l n="388">ove era dianzi il campo saracino;</l>
     <l n="389">che la novella ancora non s'udia,</l>
     <l n="390">che l'avesse Rinaldo paladino,</l>
     <l n="391">aiutandolo Carlo e Malagigi,</l>
     <l n="392">fatto tor da l'assedio di Parigi.</l>
    </lg>
    <lg n="50">
     <l n="393">Lasciati avea i Cadurci e la cittade</l>
     <l n="394">di Caorse alle spalle, e tutto 'l monte</l>
     <l n="395">ove nasce Dordona, e le contrade</l>
     <l n="396">scopria di Monferrante e di Clarmonte,</l>
     <l n="397">quando venir per le medesme strade</l>
     <l n="398">vide una donna di benigna fronte,</l>
     <l n="399">ch'uno scudo all'arcione avea attaccato;</l>
     <l n="400">e le venian tre cavallieri a lato.</l>
    </lg>
    <lg n="51">
     <l n="401">Altre donne e scudier venivano anco,</l>
     <l n="402">qual dietro e qual dinanzi, in lunga schiera.</l>
     <l n="403">Domandò ad un che le passò da fianco,</l>
     <l n="404">la figliola d'Amon, chi la donna era;</l>
     <l n="405">e quel le disse: - Al re del popul franco</l>
     <l n="406">questa donna, mandata messaggiera</l>
     <l n="407">fin di là dal polo artico, è venuta</l>
     <l n="408">per lungo mar da l'Isola Perduta.</l>
    </lg>
    <lg n="52">
     <l n="409">Altri Perduta, altri ha nomata Islanda</l>
     <l n="410">l'isola, donde la regina d'essa,</l>
     <l n="411">di beltà sopra ogni beltà miranda,</l>
     <l n="412">dal ciel non mai, se non a lei, concessa,</l>
     <l n="413">lo scudo che vedete, a Carlo manda;</l>
     <l n="414">ma ben con patto e condizione espressa,</l>
     <l n="415">ch'al miglior cavallier lo dia, secondo</l>
     <l n="416">il suo parer, ch'oggi si trovi al mondo.</l>
    </lg>
    <lg n="53">
     <l n="417">Ella, come si stima, e come in vero</l>
     <l n="418">è la più bella donna che mai fosse,</l>
     <l n="419">così vorria trovare un cavalliero</l>
     <l n="420">che sopra ogn'altro avesse ardire e posse:</l>
     <l n="421">perché fondato e fisso è il suo pensiero,</l>
     <l n="422">da non cader per cento mila scosse,</l>
     <l n="423">che sol chi terrà in arme il primo onore,</l>
     <l n="424">abbia d'esser suo amante e suo signore.</l>
    </lg>
    <lg n="54">
     <l n="425">Spera ch'in Francia, alla famosa corte</l>
     <l n="426">di Carlo Magno, il cavallier si trove,</l>
     <l n="427">che d'esser più d'ogn'altro ardito e forte</l>
     <l n="428">abbia fatto veder con mille prove.</l>
     <l n="429">I tre che son con lei come sue scorte,</l>
     <l n="430">re sono tutti, e dirovvi anco dove:</l>
     <l n="431">uno in Svezia, uno in Gotia, in Norvegia uno,</l>
     <l n="432">che pochi pari in arme hanno o nessuno.</l>
    </lg>
    <lg n="55">
     <l n="433">Questi tre, la cui terra non vicina,</l>
     <l n="434">ma men lontana è all'Isola Perduta</l>
     <l n="435">(detta così, perché quella marina</l>
     <l n="436">da pochi naviganti è conosciuta),</l>
     <l n="437">erano amanti, e son, de la regina,</l>
     <l n="438">e a gara per moglier l'hanno voluta;</l>
     <l n="439">e per aggradir lei, cose fatt'hanno,</l>
     <l n="440">che, fin che giri il ciel, dette saranno.</l>
    </lg>
    <lg n="56">
     <l n="441">Ma né questi ella, né alcun altro vuole,</l>
     <l n="442">ch'al mondo in arme esser non creda il primo.</l>
     <l n="443">"Ch'abbiate fatto prove (lor dir suole)</l>
     <l n="444">in questi luoghi appresso, poco istimo;</l>
     <l n="445">e s'un di voi, qual fra le stelle il sole,</l>
     <l n="446">fra gli altri duo sarà, ben lo sublimo:</l>
     <l n="447">ma non però che tenga il vanto parme</l>
     <l n="448">del miglior cavallier ch'oggi port'arme.</l>
    </lg>
    <lg n="57">
     <l n="449">A Carlo Magno, il quale io stimo e onoro</l>
     <l n="450">pel più savio signor ch'al mondo sia,</l>
     <l n="451">son per mandare un ricco scudo d'oro,</l>
     <l n="452">con patto e condizion ch'esso lo dia</l>
     <l n="453">al cavalliero il quale abbia fra loro</l>
     <l n="454">il vanto e il primo onor di gagliardia.</l>
     <l n="455">Sia il cavalliero o suo vasallo o d'altri,</l>
     <l n="456">il parer di quel re vo' che mi scaltri.</l>
    </lg>
    <lg n="58">
     <l n="457">Se, poi che Carlo avrà lo scudo avuto,</l>
     <l n="458">e l'avrà dato a quel sì ardito e forte,</l>
     <l n="459">che d'ogn'altro migliore abbia creduto,</l>
     <l n="460">che 'n sua si trovi o in alcun'altra corte,</l>
     <l n="461">uno di voi sarà, che con l'aiuto</l>
     <l n="462">di sua virtù lo scudo mi riporte;</l>
     <l n="463">porrò in quello ogni amore, ogni disio,</l>
     <l n="464">e quel sarà il marito e 'l signor mio".</l>
    </lg>
    <lg n="59">
     <l n="465">Queste parole han qui fatto venire</l>
     <l n="466">questi tre re dal mar tanto discosto,</l>
     <l n="467">che riportarne lo scudo, o morire</l>
     <l n="468">per man di chi l'avrà, s'hanno proposto. -</l>
     <l n="469">Ste' molto attenta Bradamante a udire</l>
     <l n="470">quanto le fu da lo scudier risposto;</l>
     <l n="471">il qual poi l'entrò inanzi, e così punse</l>
     <l n="472">il suo cavallo, che i compagni giunse.</l>
    </lg>
    <lg n="60">
     <l n="473">Dietro non gli galoppa né gli corre</l>
     <l n="474">ella; ch'adagio il suo camin dispensa,</l>
     <l n="475">e molte cose tuttavia discorre,</l>
     <l n="476">che son per accadere: e in somma pensa</l>
     <l n="477">che questo scudo in Francia sia per porre</l>
     <l n="478">discordia e rissa e nimicizia immensa</l>
     <l n="479">fra paladini et altri, se vuol Carlo</l>
     <l n="480">chiarir chi sia il miglior, e a colui darlo.</l>
    </lg>
    <lg n="61">
     <l n="481">Le preme il cor questo pensier; ma molto</l>
     <l n="482">più le lo preme e strugge in peggior guisa</l>
     <l n="483">quel ch'ebbe prima, di Ruggier, che tolto</l>
     <l n="484">il suo amor le abbia e datolo a Marfisa.</l>
     <l n="485">Ogni suo senso in questo è sì sepolto,</l>
     <l n="486">che non mira la strada, né divisa</l>
     <l n="487">ove arrivar, né se troverà inanzi</l>
     <l n="488">commodo albergo ove la notte stanzi.</l>
    </lg>
    <lg n="62">
     <l n="489">Come nave, che vento da la riva</l>
     <l n="490">o qualch'altro accidente abbia disciolta,</l>
     <l n="491">va di nochiero e di governo priva</l>
     <l n="492">ove la porti o meni il fiume in volta;</l>
     <l n="493">così l'amante giovane veniva,</l>
     <l n="494">tutta a pensare al suo Ruggier rivolta,</l>
     <l n="495">ove vuol Rabican; che molte miglia</l>
     <l n="496">lontano è il cor che de' girar la briglia.</l>
    </lg>
    <lg n="63">
     <l n="497">Leva al fin gli occhi, e vede il sol che 'l tergo</l>
     <l n="498">avea mostrato alle città di Bocco,</l>
     <l n="499">e poi s'era attuffato, come il mergo,</l>
     <l n="500">in grembo alla nutrice oltr'a Marocco:</l>
     <l n="501">e se disegna che la frasca albergo</l>
     <l n="502">le dia ne' campi, fa pensier di sciocco;</l>
     <l n="503">che soffia un vento freddo, e l'aria grieve</l>
     <l n="504">pioggia la notte le minaccia o nieve.</l>
    </lg>
    <lg n="64">
     <l n="505">Con maggior fretta fa movere il piede</l>
     <l n="506">al suo cavallo; e non fece via molta,</l>
     <l n="507">che lasciar le campagne a un pastor vede,</l>
     <l n="508">che s'avea la sua gregge inanzi tolta.</l>
     <l n="509">La donna lui con molta instanzia chiede</l>
     <l n="510">che le 'nsegni ove possa esser raccolta</l>
     <l n="511">o ben o mal; che mal sì non s'alloggia,</l>
     <l n="512">che non sia peggio star fuori alla pioggia.</l>
    </lg>
    <lg n="65">
     <l n="513">Disse il pastore: - Io non so loco alcuno</l>
     <l n="514">ch'io vi sappia insegnar, se non lontano</l>
     <l n="515">più di quattro o di sei leghe, for ch'uno</l>
     <l n="516">che si chiama la ròcca di Tristano.</l>
     <l n="517">Ma d'alloggiarvi non succede a ognuno;</l>
     <l n="518">perché bisogna, con la lancia in mano</l>
     <l n="519">che se l'acquisti e che se la difenda</l>
     <l n="520">il cavallier che d'alloggiarvi intenda.</l>
    </lg>
    <lg n="66">
     <l n="521">Se, quando arriva un cavallier, si trova</l>
     <l n="522">vòta la stanza, il castellan l'accetta;</l>
     <l n="523">ma vuol, se sopravien poi gente nuova,</l>
     <l n="524">ch'uscir fuori alla giostra gli prometta.</l>
     <l n="525">Se non vien, non accade che si mova:</l>
     <l n="526">se vien, forza è che l'arme si rimetta</l>
     <l n="527">e con lui giostri, e chi di lor val meno,</l>
     <l n="528">ceda l'albergo et esca al ciel sereno.</l>
    </lg>
    <lg n="67">
     <l n="529">Se duo, tre, quattro o più guerrieri a un tratto</l>
     <l n="530">vi giungon prima, in pace albergo v'hanno;</l>
     <l n="531">e chi di poi vien solo, ha peggior patto,</l>
     <l n="532">perché seco giostrar quei più lo fanno.</l>
     <l n="533">Così, se prima un sol si sarà fatto</l>
     <l n="534">quivi alloggiar, con lui giostrar voranno</l>
     <l n="535">i duo, tre, quattro o più che verran dopo;</l>
     <l n="536">sì che, s'avrà valor, gli fia a grande uopo.</l>
    </lg>
    <lg n="68">
     <l n="537">Non men, se donna càpita o donzella,</l>
     <l n="538">accompagnata o sola a questa ròcca,</l>
     <l n="539">e poi v'arrivi un'altra, alla più bella</l>
     <l n="540">l'albergo, et alla men star di fuor tocca. -</l>
     <l n="541">Domanda Bradamante ove sia quella;</l>
     <l n="542">e il buon pastor non pur dice con bocca,</l>
     <l n="543">ma le dimostra il loco anco con mano,</l>
     <l n="544">da cinque o da sei miglia indi lontano.</l>
    </lg>
    <lg n="69">
     <l n="545">La donna, ancor che Rabican ben trotte,</l>
     <l n="546">solecitar però non lo sa tanto</l>
     <l n="547">per quelle vie tutte fangose e rotte</l>
     <l n="548">da la stagion ch'era piovosa alquanto,</l>
     <l n="549">che prima arrivi, che la cieca notte</l>
     <l n="550">fatt'abbia oscuro il mondo in ogni canto.</l>
     <l n="551">Trovò chiusa la porta; e a chi n'avea</l>
     <l n="552">la guardia disse ch'alloggiar volea.</l>
    </lg>
    <lg n="70">
     <l n="553">Rispose quel, ch'era occupato il loco</l>
     <l n="554">da donne e da guerrier che venner dianzi,</l>
     <l n="555">e stavano aspettando intorno al fuoco</l>
     <l n="556">che posta fosse lor la cena inanzi.</l>
     <l n="557">- Per lor non credo l'avrà fatta il cuoco,</l>
     <l n="558">s'ella v'è ancor, né l'han mangiata inanzi</l>
     <l n="559">(disse la donna): or va, che qui gli attendo;</l>
     <l n="560">che so l'usanza, e di servarla intendo. -</l>
    </lg>
    <lg n="71">
     <l n="561">Parte la guardia, e porta l'imbasciata</l>
     <l n="562">là dove i cavallier stanno a grand'agio,</l>
     <l n="563">la qual non poté lor troppo esser grata,</l>
     <l n="564">ch'all'aer li fa uscir freddo e malvagio;</l>
     <l n="565">et era una gran pioggia incomminciata.</l>
     <l n="566">Si levan pure, e piglian l'arme adagio:</l>
     <l n="567">restano gli altri; e quei non troppo in fretta</l>
     <l n="568">escono insieme ove la donna aspetta.</l>
    </lg>
    <lg n="72">
     <l n="569">Eran tre cavallier che valean tanto,</l>
     <l n="570">che pochi al mondo valean più di loro;</l>
     <l n="571">et eran quei che 'l dì medesmo a canto</l>
     <l n="572">veduti a quella messaggiera fôro;</l>
     <l n="573">quei ch'in Islanda s'avean dato vanto</l>
     <l n="574">di Francia riportar lo scudo d'oro:</l>
     <l n="575">e perché avean meglio i cavalli punti,</l>
     <l n="576">prima di Bradamante erano giunti.</l>
    </lg>
    <lg n="73">
     <l n="577">Di loro in arme pochi eran migliori,</l>
     <l n="578">ma di quei pochi ella sarà ben l'una;</l>
     <l n="579">ch'a nessun patto rimaner di fuori</l>
     <l n="580">quella notte intendea molle e digiuna.</l>
     <l n="581">Quei dentro alle finestre e ai corridori</l>
     <l n="582">miran la giostra al lume de la luna,</l>
     <l n="583">che mal grado de' nugoli lo spande</l>
     <l n="584">e fa veder, ben che la pioggia è grande.</l>
    </lg>
    <lg n="74">
     <l n="585">Come s'allegra un bene acceso amante</l>
     <l n="586">ch'ai dolci furti per entrar si trova,</l>
     <l n="587">quando al fin senta dopo indugie tante,</l>
     <l n="588">che 'l taciturno chiavistel si muova;</l>
     <l n="589">così volontarosa Bradamante</l>
     <l n="590">di far di sé coi cavallieri prova,</l>
     <l n="591">s'allegrò quando udì le porte aprire,</l>
     <l n="592">calare il ponte, e fuor li vide uscire.</l>
    </lg>
    <lg n="75">
     <l n="593">Tosto che fuor del ponte i guerrier vede</l>
     <l n="594">uscire insieme o con poco intervallo,</l>
     <l n="595">si volge a pigliar campo, e di poi riede</l>
     <l n="596">cacciando a tutta briglia il buon cavallo,</l>
     <l n="597">e la lancia arrestando, che le diede</l>
     <l n="598">il suo cugin, che non si corre in fallo,</l>
     <l n="599">che fuor di sella è forza che trabocchi,</l>
     <l n="600">se fosse Marte, ogni guerrier che tocchi.</l>
    </lg>
    <lg n="76">
     <l n="601">Il re di Svezia, che primier si mosse,</l>
     <l n="602">fu primier anco a riversciarsi al piano:</l>
     <l n="603">con tanta forza l'elmo gli percosse</l>
     <l n="604">l'asta che mai non fu abbassata invano.</l>
     <l n="605">Poi corse il re di Gotia, e ritrovosse</l>
     <l n="606">coi piedi in aria al suo destrier lontano.</l>
     <l n="607">Rimase il terzo sottosopra volto,</l>
     <l n="608">ne l'acqua e nel pantan mezzo sepolto.</l>
    </lg>
    <lg n="77">
     <l n="609">Tosto ch'ella ai tre colpi tutti gli ebbe</l>
     <l n="610">fatto andar coi piedi alti e i capi bassi,</l>
     <l n="611">alla ròcca ne va, dove aver debbe</l>
     <l n="612">la notte albergo; ma prima che passi,</l>
     <l n="613">v'è chi la fa giurar che n'uscirebbe,</l>
     <l n="614">sempre ch'a giostrar fuori altri chiamassi.</l>
     <l n="615">Il signor de là dentro, che 'l valore</l>
     <l n="616">ben n'ha veduto, le fa grande onore.</l>
    </lg>
    <lg n="78">
     <l n="617">Così le fa la donna che venuta</l>
     <l n="618">era con quegli tre quivi la sera,</l>
     <l n="619">come io dicea, da l'Isola Perduta,</l>
     <l n="620">mandata al re di Francia messaggiera.</l>
     <l n="621">Cortesemente a lei che la saluta,</l>
     <l n="622">sì come graziosa e affabil era,</l>
     <l n="623">si leva incontra, e con faccia serena</l>
     <l n="624">piglia per mano, e seco al fuoco mena.</l>
    </lg>
    <lg n="79">
     <l n="625">La donna, cominciando a disarmarsi,</l>
     <l n="626">s'avea lo scudo e dipoi l'elmo tratto;</l>
     <l n="627">quando una cuffia d'oro, in che celarsi</l>
     <l n="628">soleano i capei lunghi e star di piatto,</l>
     <l n="629">uscì con l'elmo; onde caderon sparsi</l>
     <l n="630">giù per le spalle, e la scopriro a un tratto</l>
     <l n="631">e la feron conoscer per donzella,</l>
     <l n="632">non men che fiera in arme, in viso bella.</l>
    </lg>
    <lg n="80">
     <l n="633">Quale al cader de le cortine suole</l>
     <l n="634">parer fra mille lampade la scena,</l>
     <l n="635">d'archi e di più d'una superba mole,</l>
     <l n="636">d'oro e di statue e di pitture piena;</l>
     <l n="637">o come suol fuor de la nube il sole</l>
     <l n="638">scoprir la faccia limpida e serena:</l>
     <l n="639">così, l'elmo levandosi dal viso,</l>
     <l n="640">mostrò la donna aprisse il paradiso.</l>
    </lg>
    <lg n="81">
     <l n="641">Già son cresciute e fatte lunghe in modo</l>
     <l n="642">le belle chiome che tagliolle il frate,</l>
     <l n="643">che dietro al capo ne può fare un nodo,</l>
     <l n="644">ben che non sian come son prima state.</l>
     <l n="645">Che Bradamante sia, tien fermo e sodo</l>
     <l n="646">(che ben l'avea veduta altre fiate)</l>
     <l n="647">il signor de la ròcca; e più che prima</l>
     <l n="648">or l'accarezza e mostra farne stima.</l>
    </lg>
    <lg n="82">
     <l n="649">Siedono al fuoco, e con giocondo e onesto</l>
     <l n="650">ragionamento dan cibo all'orecchia,</l>
     <l n="651">mentre, per ricreare ancora il resto</l>
     <l n="652">del corpo, altra vivanda s'apparecchia.</l>
     <l n="653">La donna all'oste domandò se questo</l>
     <l n="654">modo d'albergo è nuova usanza o vecchia,</l>
     <l n="655">e quando ebbe principio, e chi la pose;</l>
     <l n="656">e 'l cavalliero a lei così rispose:</l>
    </lg>
    <lg n="83">
     <l n="657">- Nel tempo che regnava Fieramonte,</l>
     <l n="658">Clodione, il figliuolo, ebbe una amica</l>
     <l n="659">leggiadra e bella e di maniere conte</l>
     <l n="660">quant'altra fosse a quella etade antica;</l>
     <l n="661">la quale amava tanto, che la fronte</l>
     <l n="662">non rivolgea da lei, più che si dica</l>
     <l n="663">che facesse da Ione il suo pastore,</l>
     <l n="664">perch'avea ugual la gelosia all'amore.</l>
    </lg>
    <lg n="84">
     <l n="665">Qui la tenea; che 'l luogo avuto in dono</l>
     <l n="666">avea dal padre, e raro egli n'uscia;</l>
     <l n="667">e con lui dieci cavallier ci sono,</l>
     <l n="668">e dei miglior di Francia tuttavia.</l>
     <l n="669">Qui stando, venne a capitarci il buono</l>
     <l n="670">Tristano, et una donna in compagnia,</l>
     <l n="671">liberata da lui poch'ore inante,</l>
     <l n="672">che traea presa a forza un fier gigante.</l>
    </lg>
    <lg n="85">
     <l n="673">Tristano ci arrivò che 'l sol già volto</l>
     <l n="674">avea le spalle ai liti di Siviglia;</l>
     <l n="675">e domandò qui dentro esser raccolto,</l>
     <l n="676">perché non c'è altra stanza a dieci miglia.</l>
     <l n="677">Ma Clodion, che molto amava e molto</l>
     <l n="678">era geloso, in somma si consiglia</l>
     <l n="679">che forestier, sia chi si voglia, mentre</l>
     <l n="680">ci stia la bella donna, qui non entre.</l>
    </lg>
    <lg n="86">
     <l n="681">Poi che con lunghe et iterate preci</l>
     <l n="682">non poté aver qui albergo il cavalliero:</l>
     <l n="683">"Or quel che far con prieghi io non ti feci,</l>
     <l n="684">che 'l facci (disse) tuo mal grado, spero".</l>
     <l n="685">E sfidò Clodion con tutti i dieci</l>
     <l n="686">che tenea appresso, e con un grido altiero</l>
     <l n="687">se gli offerse con lancia e spada in mano</l>
     <l n="688">provar che discortese era e villano;</l>
    </lg>
    <lg n="87">
     <l n="689">con patto, che se fa che con lo stuolo</l>
     <l n="690">suo cada in terra, et ei stia in sella forte,</l>
     <l n="691">ne la ròcca alloggiar vuole egli solo,</l>
     <l n="692">e vuol gli altri serrar fuor de le porte.</l>
     <l n="693">Per non patir quest'onta, va il figliuolo</l>
     <l n="694">del re di Francia a rischio de la morte;</l>
     <l n="695">ch'aspramente percosso cade in terra,</l>
     <l n="696">e cadon gli altri, e Tristan fuor li serra.</l>
    </lg>
    <lg n="88">
     <l n="697">Entrato ne la ròcca, trova quella</l>
     <l n="698">la qual v'ho detta a Clodion sì cara,</l>
     <l n="699">e ch'avea, a par d'ogn'altra, fatto bella</l>
     <l n="700">Natura, a dar bellezze così avara.</l>
     <l n="701">Con lei ragiona: intanto arde e martella</l>
     <l n="702">di fuor l'amante aspra passione amara;</l>
     <l n="703">il qual non differisce a mandar prieghi</l>
     <l n="704">al cavallier, che dar non gli la nieghi.</l>
    </lg>
    <lg n="89">
     <l n="705">Tristano, ancor che lei molto non prezze,</l>
     <l n="706">né prezzar, fuor ch'Isotta, altra potrebbe</l>
     <l n="707">(ch'altra né ch'ami vuol né ch'accarezze</l>
     <l n="708">la pozion che già incantata bebbe),</l>
     <l n="709">pur, perché vendicarsi de l'asprezze</l>
     <l n="710">che Clodion gli ha usate si vorebbe:</l>
     <l n="711">"Di far gran torto mi parria (gli disse)</l>
     <l n="712">che tal bellezza del suo albergo uscisse.</l>
    </lg>
    <lg n="90">
     <l n="713">E quando a Clodion dormire incresca</l>
     <l n="714">solo alla frasca, e compagnia domandi,</l>
     <l n="715">una giovane ho meco bella e fresca,</l>
     <l n="716">non però di bellezze così grandi.</l>
     <l n="717">Questa sarò contento che fuor esca,</l>
     <l n="718">e ch'ubbidisca a tutti i suoi comandi;</l>
     <l n="719">ma la più bella mi par dritto e giusto</l>
     <l n="720">che stia con quel di noi ch'è più robusto".</l>
    </lg>
    <lg n="91">
     <l n="721">Escluso Clodione e malcontento,</l>
     <l n="722">andò sbuffando tutta notte in volta,</l>
     <l n="723">come s'a quei che ne l'alloggiamento</l>
     <l n="724">dormiano ad agio, fêsse egli l'ascolta;</l>
     <l n="725">e molto più che del freddo e del vento,</l>
     <l n="726">si dolea de la donna che gli è tolta.</l>
     <l n="727">La mattina Tristano a cui ne 'ncrebbe,</l>
     <l n="728">gli la rendé, donde il dolor fin ebbe:</l>
    </lg>
    <lg n="92">
     <l n="729">perché gli disse, e lo fe' chiaro e certo,</l>
     <l n="730">che qual trovolla, tal gli la rendea;</l>
     <l n="731">e ben che degno era d'ogni onta in merto</l>
     <l n="732">de la discortesia ch'usata avea,</l>
     <l n="733">pur contentar d'averlo allo scoperto</l>
     <l n="734">fatto star tutta notte si volea:</l>
     <l n="735">né l'escusa accettò, che fosse Amore</l>
     <l n="736">stato cagion di così grave errore;</l>
    </lg>
    <lg n="93">
     <l n="737">ch'Amor de' far gentile un cor villano,</l>
     <l n="738">e non far d'un gentil contrario effetto.</l>
     <l n="739">Partito che si fu di qui Tristano,</l>
     <l n="740">Clodion non ste' molto a mutar tetto;</l>
     <l n="741">ma prima consegnò la ròcca in mano</l>
     <l n="742">a un cavallier, che molto gli era accetto,</l>
     <l n="743">con patto ch'egli e chi da lui venisse,</l>
     <l n="744">quest'uso in albergar sempre seguisse:</l>
    </lg>
    <lg n="94">
     <l n="745">che 'l cavallier ch'abbia maggior possanza,</l>
     <l n="746">e la donna beltà, sempre ci alloggi;</l>
     <l n="747">e chi vinto riman, vòti la stanza,</l>
     <l n="748">dorma sul prato, o altrove scenda e poggi.</l>
     <l n="749">E finalmente ci fe' por l'usanza</l>
     <l n="750">che vedete durar fin al dì d'oggi. -</l>
     <l n="751">Or, mentre il cavallier questo dicea,</l>
     <l n="752">lo scalco por la mensa fatto avea.</l>
    </lg>
    <lg n="95">
     <l n="753">Fatto l'avea ne la gran sala porre,</l>
     <l n="754">di che non era al mondo la più bella;</l>
     <l n="755">indi con torchi accesi venne a tôrre</l>
     <l n="756">le belle donne, e le condusse in quella.</l>
     <l n="757">Bradamante, all'entrar, con gli occhi scorre,</l>
     <l n="758">e similmente fa l'altra donzella;</l>
     <l n="759">e tutte piene le superbe mura</l>
     <l n="760">veggon di nobilissima pittura.</l>
    </lg>
    <lg n="96">
     <l n="761">Di sì belle figure è adorno il loco,</l>
     <l n="762">che per mirarle oblian la cena quasi,</l>
     <l n="763">ancor che ai corpi non bisogni poco,</l>
     <l n="764">pel travaglio del dì lassi rimasi,</l>
     <l n="765">e lo scalco si doglia e doglia il coco,</l>
     <l n="766">che i cibi lascin raffreddar nei vasi.</l>
     <l n="767">Pur fu chi disse: - Meglio fia che voi</l>
     <l n="768">pasciate prima il ventre, e gli occhi poi. -</l>
    </lg>
    <lg n="97">
     <l n="769">S'erano assisi, e porre alle vivande</l>
     <l n="770">voleano man, quando il signor s'avide</l>
     <l n="771">che l'alloggiar due donne è un error grande:</l>
     <l n="772">l'una ha da star, l'altra convien che snide.</l>
     <l n="773">Stia la più bella, e la men fuor si mande,</l>
     <l n="774">dove la pioggia bagna e 'l vento stride.</l>
     <l n="775">Perché non vi son giunte amendue a un'ora,</l>
     <l n="776">l'una ha a partire, e l'altra a far dimora.</l>
    </lg>
    <lg n="98">
     <l n="777">Chiama duo vecchi, e chiama alcune sue</l>
     <l n="778">donne di casa, a tal giudizio buone;</l>
     <l n="779">e le donzelle mira, e di lor due</l>
     <l n="780">chi la più bella sia, fa paragone.</l>
     <l n="781">Finalmente parer di tutti fue</l>
     <l n="782">ch'era più bella la figlia d'Amone;</l>
     <l n="783">e non men di beltà l'altra vincea,</l>
     <l n="784">che di valore i guerrier vinti avea.</l>
    </lg>
    <lg n="99">
     <l n="785">Alla donna d'Islanda, che non sanza</l>
     <l n="786">molta sospizion stava di questo,</l>
     <l n="787">il signor disse: - Che serviàn l'usanza,</l>
     <l n="788">non v'ha, donna, a parer se non onesto.</l>
     <l n="789">A voi convien procacciar d'altra stanza,</l>
     <l n="790">quando a noi tutti è chiaro e manifesto</l>
     <l n="791">che costei di bellezze e di sembianti,</l>
     <l n="792">ancor ch'inculta sia, vi passa inanti. -</l>
    </lg>
    <lg n="100">
     <l n="793">Come si vede in un momento oscura</l>
     <l n="794">nube salir d'umida valle al cielo,</l>
     <l n="795">che la faccia che prima era sì pura</l>
     <l n="796">cuopre del sol con tenebroso velo;</l>
     <l n="797">così la donna alla sentenzia dura</l>
     <l n="798">che fuor la caccia ove è la pioggia e 'l gielo,</l>
     <l n="799">cangiar si vide, e non parer più quella</l>
     <l n="800">che fu pur dianzi sì gioconda e bella.</l>
    </lg>
    <lg n="101">
     <l n="801">S'impallidisce, e tutta cangia in viso,</l>
     <l n="802">che tal sentenza udir poco le aggrada.</l>
     <l n="803">Ma Bradamante con un saggio aviso,</l>
     <l n="804">che per pietà non vuol che se ne vada,</l>
     <l n="805">rispose: - A me non par che ben deciso,</l>
     <l n="806">né che ben giusto alcun giudicio cada,</l>
     <l n="807">ove prima non s'oda quanto nieghi</l>
     <l n="808">la parte o affermi, e sue ragioni alleghi.</l>
    </lg>
    <lg n="102">
     <l n="809">Io ch'a difender questa causa toglio,</l>
     <l n="810">dico: o più bella o men ch'io sia di lei,</l>
     <l n="811">non venni come donna qui, né voglio</l>
     <l n="812">che sian di donna ora i progressi miei.</l>
     <l n="813">Ma chi dirà, se tutta non mi spoglio,</l>
     <l n="814">s'io sono o s'io non son quel ch'è costei?</l>
     <l n="815">E quel che non si sa non si de' dire,</l>
     <l n="816">e tanto men, quando altri n'ha a patire.</l>
    </lg>
    <lg n="103">
     <l n="817">Ben son degli altri ancor, c'hanno le chiome</l>
     <l n="818">lunghe, com'io, né donne son per questo.</l>
     <l n="819">Se come cavallier la stanza, o come</l>
     <l n="820">donna acquistata m'abbia, è manifesto:</l>
     <l n="821">perché dunque volete darmi nome</l>
     <l n="822">di donna, se di maschio è ogni mio gesto?</l>
     <l n="823">La legge vostra vuol che ne sian spinte</l>
     <l n="824">donne da donne, e non da guerrier vinte.</l>
    </lg>
    <lg n="104">
     <l n="825">Poniamo ancor, che, come a voi pur pare,</l>
     <l n="826">io donna sia (che non però il concedo),</l>
     <l n="827">ma che la mia beltà non fosse pare</l>
     <l n="828">a quella di costei; non però credo</l>
     <l n="829">che mi vorreste la mercé levare</l>
     <l n="830">di mia virtù, se ben di viso io cedo.</l>
     <l n="831">Perder per men beltà giusto non parmi</l>
     <l n="832">quel c'ho acquistato per virtù con l'armi.</l>
    </lg>
    <lg n="105">
     <l n="833">E quando ancor fosse l'usanza tale,</l>
     <l n="834">che chi perde in beltà ne dovesse ire,</l>
     <l n="835">io ci vorrei restare, o bene o male</l>
     <l n="836">che la mia ostinazion dovesse uscire.</l>
     <l n="837">Per questo, che contesa diseguale</l>
     <l n="838">è tra me e questa donna, vo' inferire</l>
     <l n="839">che, contendendo di beltà, può assai</l>
     <l n="840">perdere, e meco guadagnar non mai.</l>
    </lg>
    <lg n="106">
     <l n="841">E se guadagni e perdite non sono</l>
     <l n="842">in tutto pari, ingiusto è ogni partito:</l>
     <l n="843">sì ch'a lei per ragion, sì ancor per dono</l>
     <l n="844">spezial, non sia l'albergo proibito.</l>
     <l n="845">E s'alcuno di dir che non sia buono</l>
     <l n="846">e dritto il mio giudizio sarà ardito,</l>
     <l n="847">sarò per sostenergli a suo piacere,</l>
     <l n="848">che 'l mio sia vero, e falso il suo parere. -</l>
    </lg>
    <lg n="107">
     <l n="849">La figliola d'Amon, mossa a pietade</l>
     <l n="850">che questa gentil donna debba a torto</l>
     <l n="851">esser cacciata ove la pioggia cade,</l>
     <l n="852">ove né tetto, ove né pure è un sporto,</l>
     <l n="853">al signor de l'albergo persuade</l>
     <l n="854">con ragion molte e con parlare accorto,</l>
     <l n="855">ma molto più con quel ch'al fin concluse</l>
     <l n="856">che resti cheto e accetti le sue scuse.</l>
    </lg>
    <lg n="108">
     <l n="857">Qual sotto il più cocente ardore estivo,</l>
     <l n="858">quando di ber più desiosa è l'erba,</l>
     <l n="859">il fior ch'era vicino a restar privo</l>
     <l n="860">di tutto quell'umor ch'in vita il serba,</l>
     <l n="861">sente l'amata pioggia e si fa vivo;</l>
     <l n="862">così, poi che difesa sì superba</l>
     <l n="863">si vide apparecchiar la messaggiera,</l>
     <l n="864">lieta e bella tornò come prim'era.</l>
    </lg>
    <lg n="109">
     <l n="865">La cena, stata lor buon pezzo avante,</l>
     <l n="866">né ancor pur tocca, al fin godêrsi in festa,</l>
     <l n="867">senza che più di cavalliero errante</l>
     <l n="868">nuova venuta fosse lor molesta.</l>
     <l n="869">La godêr gli altri, ma non Bradamante,</l>
     <l n="870">pure all'usanza addolorata e mesta;</l>
     <l n="871">che quel timor, che quel sospetto ingiusto</l>
     <l n="872">che sempre avea nel cor, le tollea il gusto.</l>
    </lg>
    <lg n="110">
     <l n="873">Finita ch'ella fu (che saria forse</l>
     <l n="874">stata più lunga, se 'l desir non era</l>
     <l n="875">di cibar gli occhi), Bradamante sorse,</l>
     <l n="876">e sorse appresso a lei la messaggiera.</l>
     <l n="877">Accennò quel signore ad un che corse,</l>
     <l n="878">e prestamente allumò molta cera,</l>
     <l n="879">che splender fe' la sala in ogni canto.</l>
     <l n="880">Quel che seguì, dirò ne l'altro canto.</l>
    </lg>
   </lg>
  </body>
 </text>
</TEI>