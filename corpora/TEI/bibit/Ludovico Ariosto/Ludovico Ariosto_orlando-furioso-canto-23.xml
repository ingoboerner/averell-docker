<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Orlando Furioso - Canto 23</title>
    <author>Ludovico Ariosto</author>
   </titleStmt>
   <extent>
    <measure unit="stanza">136</measure>
    <measure unit="line">1088</measure>
   </extent>
   <publicationStmt>
    <publisher>UNED University</publisher>
    <idno>Ludovico Ariosto_orlando-furioso-canto-23</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Orlando Furioso - Canto 23</title>
     <author>Ludovico Ariosto</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Orlando Furioso - Canto 23</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Studisi ognun giovare altrui; che rade</l>
     <l n="2">volte il ben far senza il suo premio fia:</l>
     <l n="3">e se pur senza, almen non te ne accade</l>
     <l n="4">morte né danno né ignominia ria.</l>
     <l n="5">Chi nuoce altrui, tardi o per tempo cade</l>
     <l n="6">il debito a scontar, che non s'oblia.</l>
     <l n="7">Dice il proverbio, ch'a trovar si vanno</l>
     <l n="8">gli uomini spesso, e i monti fermi stanno.</l>
    </lg>
    <lg n="2">
     <l n="9">Or vedi quel ch'a Pinabello avviene</l>
     <l n="10">per essersi portato iniquamente:</l>
     <l n="11">è giunto in somma alle dovute pene,</l>
     <l n="12">dovute e giuste alla sua ingiusta mente.</l>
     <l n="13">E Dio, che le più volte non sostiene</l>
     <l n="14">veder patire a torto uno innocente,</l>
     <l n="15">salvò la donna; e salverà ciascuno</l>
     <l n="16">che d'ogni fellonia viva digiuno.</l>
    </lg>
    <lg n="3">
     <l n="17">Credette Pinabel questa donzella</l>
     <l n="18">già d'aver morta, e colà giù sepulta;</l>
     <l n="19">né la pensava mai veder, non ch'ella</l>
     <l n="20">gli avesse a tor degli error suoi la multa.</l>
     <l n="21">Né il ritrovarsi in mezzo le castella</l>
     <l n="22">del padre, in alcun util gli risulta.</l>
     <l n="23">Quivi Altaripa era tra monti fieri</l>
     <l n="24">vicina al tenitorio di Pontieri.</l>
    </lg>
    <lg n="4">
     <l n="25">Tenea quell'Altaripa il vecchio conte</l>
     <l n="26">Anselmo, di ch'uscì questo malvagio,</l>
     <l n="27">che, per fuggir la man di Chiaramonte,</l>
     <l n="28">d'amici e di soccorso ebbe disagio.</l>
     <l n="29">La donna al traditore a piè d'un monte</l>
     <l n="30">tolse l'indegna vita a suo grande agio;</l>
     <l n="31">che d'altro aiuto quel non si provede,</l>
     <l n="32">che d'alti gridi e di chiamar mercede.</l>
    </lg>
    <lg n="5">
     <l n="33">Morto ch'ella ebbe il falso cavalliero</l>
     <l n="34">che lei voluto avea già porre a morte,</l>
     <l n="35">vòlse tornare ove lasciò Ruggiero;</l>
     <l n="36">ma non lo consentì sua dura sorte,</l>
     <l n="37">che la fe' traviar per un sentiero</l>
     <l n="38">che la portò dov'era spesso e forte,</l>
     <l n="39">dove più strano e più solingo il bosco,</l>
     <l n="40">lasciando il sol già il mondo all'aer fosco.</l>
    </lg>
    <lg n="6">
     <l n="41">Né sappiendo ella ove potersi altrove</l>
     <l n="42">la notte riparar, si fermò quivi</l>
     <l n="43">sotto le frasche in su l'erbette nuove,</l>
     <l n="44">parte dormendo, fin che 'l giorno arrivi,</l>
     <l n="45">parte mirando ora Saturno or Giove,</l>
     <l n="46">Venere e Marte e gli altri erranti divi;</l>
     <l n="47">ma sempre, o vegli o dorma, con la mente</l>
     <l n="48">contemplando Ruggier come presente.</l>
    </lg>
    <lg n="7">
     <l n="49">Spesso di cor profondo ella sospira,</l>
     <l n="50">di pentimento e di dolor compunta,</l>
     <l n="51">ch'abbia in lei, più ch'amor, potuto l'ira.</l>
     <l n="52">- L'ira (dicea) m'ha dal mio amor disgiunta:</l>
     <l n="53">almen ci avessi io posta alcuna mira,</l>
     <l n="54">poi ch'avea pur la mala impresa assunta,</l>
     <l n="55">di saper ritornar donde io veniva;</l>
     <l n="56">che ben fui d'occhi e di memoria priva. -</l>
    </lg>
    <lg n="8">
     <l n="57">Queste et altre parole ella non tacque,</l>
     <l n="58">e molto più ne ragionò col core.</l>
     <l n="59">Il vento intanto di sospiri, e l'acque</l>
     <l n="60">di pianto facean pioggia di dolore.</l>
     <l n="61">Dopo una lunga aspettazion pur nacque</l>
     <l n="62">in oriente il disiato albóre:</l>
     <l n="63">et ella prese il suo destrier ch'intorno</l>
     <l n="64">giva pascendo, et andò contra il giorno.</l>
    </lg>
    <lg n="9">
     <l n="65">Né molto andò, che si trovò all'uscita</l>
     <l n="66">del bosco, ove pur dianzi era il palagio,</l>
     <l n="67">là dove molti dì l'avea schernita</l>
     <l n="68">con tanto error l'incantator malvagio.</l>
     <l n="69">Ritrovò quivi Astolfo, che fornita</l>
     <l n="70">la briglia all'ippogrifo avea a grande agio,</l>
     <l n="71">e stava in gran pensier di Rabicano,</l>
     <l n="72">per non sapere a chi lasciarlo in mano.</l>
    </lg>
    <lg n="10">
     <l n="73">A caso si trovò che fuor di testa</l>
     <l n="74">l'elmo allor s'avea tratto il paladino;</l>
     <l n="75">sì che tosto ch'uscì de la foresta,</l>
     <l n="76">Bradamante conobbe il suo cugino.</l>
     <l n="77">Di lontan salutollo, e con gran festa</l>
     <l n="78">gli corse, e l'abbracciò poi più vicino;</l>
     <l n="79">e nominossi, et alzò la visiera,</l>
     <l n="80">e chiaramente fe' veder ch'ell'era.</l>
    </lg>
    <lg n="11">
     <l n="81">Non potea Astolfo ritrovar persona</l>
     <l n="82">a chi il suo Rabican meglio lasciasse,</l>
     <l n="83">perché dovesse averne guardia buona</l>
     <l n="84">e renderglielo poi come tornasse,</l>
     <l n="85">de la figlia del duca di Dordona;</l>
     <l n="86">e parvegli che Dio gli la mandasse.</l>
     <l n="87">Vederla volentier sempre solea,</l>
     <l n="88">ma pel bisogno or più ch'egli n'avea.</l>
    </lg>
    <lg n="12">
     <l n="89">Da poi che due e tre volte ritornati</l>
     <l n="90">fraternamente ad abbracciar si fôro,</l>
     <l n="91">e si fôr l'uno a l'altro domandati</l>
     <l n="92">con molta affezion de l'esser loro;</l>
     <l n="93">Astolfo disse: - Ormai, se dei pennati</l>
     <l n="94">vo' 'l paese cercar, troppo dimoro: -</l>
     <l n="95">et aprendo alla donna il suo pensiero,</l>
     <l n="96">veder le fece il volator destriero.</l>
    </lg>
    <lg n="13">
     <l n="97">A lei non fu di molta maraviglia</l>
     <l n="98">veder spiegare a quel destrier le penne;</l>
     <l n="99">ch'altra volta, reggendogli la briglia</l>
     <l n="100">Atlante incantator, contra le venne;</l>
     <l n="101">e le fece doler gli occhi e le ciglia:</l>
     <l n="102">sì fisse dietro a quel volar le tenne</l>
     <l n="103">quel giorno, che da lei Ruggier lontano</l>
     <l n="104">portato fu per camin lungo e strano.</l>
    </lg>
    <lg n="14">
     <l n="105">Astolfo disse a lei, che le volea</l>
     <l n="106">dar Rabican, che sì nel corso affretta,</l>
     <l n="107">che, se scoccando l'arco si movea,</l>
     <l n="108">si solea lasciar dietro la saetta;</l>
     <l n="109">e tutte l'arme ancor, quante n'avea,</l>
     <l n="110">che vuol che a Montalban gli le rimetta,</l>
     <l n="111">e gli le serbi fin al suo ritorno;</l>
     <l n="112">che non gli fanno or di bisogno intorno.</l>
    </lg>
    <lg n="15">
     <l n="113">Volendosene andar per l'aria a volo,</l>
     <l n="114">aveasi a far quanto potea più lieve.</l>
     <l n="115">Tiensi la spada e 'l corno, ancor che solo</l>
     <l n="116">bastargli il corno ad ogni risco deve.</l>
     <l n="117">Bradamante la lancia che 'l figliuolo</l>
     <l n="118">portò di Galafrone, anco riceve;</l>
     <l n="119">la lancia che di quanti ne percuote</l>
     <l n="120">fa le selle restar subito vòte.</l>
    </lg>
    <lg n="16">
     <l n="121">Salito Astolfo sul destrier volante,</l>
     <l n="122">lo fa mover per l'aria lento lento;</l>
     <l n="123">indi lo caccia sì, che Bradamante</l>
     <l n="124">ogni vista ne perde in un momento.</l>
     <l n="125">Così si parte col pilota inante</l>
     <l n="126">il nochier che gli scogli teme e 'l vento;</l>
     <l n="127">e poi che 'l porto e i liti a dietro lassa,</l>
     <l n="128">spiega ogni vela e inanzi ai venti passa.</l>
    </lg>
    <lg n="17">
     <l n="129">La donna, poi che fu partito il duca,</l>
     <l n="130">rimase in gran travaglio de la mente;</l>
     <l n="131">che non sa come a Montalban conduca</l>
     <l n="132">l'armatura e il destrier del suo parente;</l>
     <l n="133">però che 'l cuor le cuoce e le manuca</l>
     <l n="134">l'ingorda voglia e il desiderio ardente</l>
     <l n="135">di riveder Ruggier, che, se non prima,</l>
     <l n="136">a Vallombrosa ritrovar lo stima.</l>
    </lg>
    <lg n="18">
     <l n="137">Stando quivi suspesa, per ventura</l>
     <l n="138">si vede inanzi giungere un villano,</l>
     <l n="139">dal qual fa rassettar quella armatura,</l>
     <l n="140">come si puote, e por su Rabicano;</l>
     <l n="141">poi di menarsi dietro gli diè cura</l>
     <l n="142">i duo cavalli, un carco e l'altro, a mano:</l>
     <l n="143">ella n'avea duo prima; ch'avea quello</l>
     <l n="144">sopra il qual levò l'altro a Pinabello.</l>
    </lg>
    <lg n="19">
     <l n="145">Di Vallombrosa pensò far la strada,</l>
     <l n="146">che trovar quivi il suo Ruggier ha speme;</l>
     <l n="147">ma qual più breve o qual miglior vi vada,</l>
     <l n="148">poco discerne, e d'ire errando teme.</l>
     <l n="149">Il villan non avea de la contrada</l>
     <l n="150">pratica molta; et erreranno insieme.</l>
     <l n="151">Pur andare a ventura ella si messe,</l>
     <l n="152">dove pensò che 'l loco esser dovesse.</l>
    </lg>
    <lg n="20">
     <l n="153">Di qua di là si volse, né persona</l>
     <l n="154">incontrò mai da domandar la via.</l>
     <l n="155">Si trovò uscir del bosco in su la nona,</l>
     <l n="156">dove un castel poco lontan scopria,</l>
     <l n="157">il qual la cima a un monticel corona.</l>
     <l n="158">Lo mira, e Montalban le par che sia:</l>
     <l n="159">et era certo Montalbano; e in quello</l>
     <l n="160">avea la matre et alcun suo fratello.</l>
    </lg>
    <lg n="21">
     <l n="161">Come la donna conosciuto ha il loco,</l>
     <l n="162">nel cor s'attrista, e più ch'i' non so dire:</l>
     <l n="163">sarà scoperta, se si ferma un poco,</l>
     <l n="164">né più le sarà lecito a partire;</l>
     <l n="165">se non si parte, l'amoroso foco</l>
     <l n="166">l'arderà sì, che la farà morire:</l>
     <l n="167">non vedrà più Ruggier, né farà cosa</l>
     <l n="168">di quel ch'era ordinato a Vallombrosa.</l>
    </lg>
    <lg n="22">
     <l n="169">Stette alquanto a pensar; poi si risolse</l>
     <l n="170">di voler dar a Montalban le spalle:</l>
     <l n="171">e verso la badia pur si rivolse;</l>
     <l n="172">che quindi ben sapea qual era il calle.</l>
     <l n="173">Ma sua fortuna, o buona o trista, vòlse</l>
     <l n="174">che prima ch'ella uscisse de la valle,</l>
     <l n="175">scontrasse Alardo, un de' fratelli sui;</l>
     <l n="176">né tempo di celarsi ebbe da lui.</l>
    </lg>
    <lg n="23">
     <l n="177">Veniva da partir gli alloggiamenti</l>
     <l n="178">per quel contado a cavallieri e a fanti;</l>
     <l n="179">ch'ad instanzia di Carlo nuove genti</l>
     <l n="180">fatto avea de le terre circonstanti.</l>
     <l n="181">I saluti e i fraterni abbracciamenti</l>
     <l n="182">con le grate accoglienze andaro inanti;</l>
     <l n="183">e poi, di molte cose a paro a paro</l>
     <l n="184">tra lor parlando, in Montalban tornaro.</l>
    </lg>
    <lg n="24">
     <l n="185">Entrò la bella donna in Montalbano,</l>
     <l n="186">dove l'avea con lacrimosa guancia</l>
     <l n="187">Beatrice molto desiata invano,</l>
     <l n="188">e fattone cercar per tutta Francia.</l>
     <l n="189">Or quivi i baci e il giunger mano a mano</l>
     <l n="190">di matre e di fratelli estimò ciancia</l>
     <l n="191">verso gli avuti con Ruggier complessi,</l>
     <l n="192">ch'avrà ne l'alma eternamente impressi.</l>
    </lg>
    <lg n="25">
     <l n="193">Non potendo ella andar, fece pensiero</l>
     <l n="194">ch'a Vallombrosa altri in suo nome andasse</l>
     <l n="195">immantinente ad avisar Ruggiero</l>
     <l n="196">de la cagion ch'andar lei non lasciasse;</l>
     <l n="197">e lui pregar (s'era pregar mistero)</l>
     <l n="198">che quivi per suo amor si battezzasse,</l>
     <l n="199">e poi venisse a far quanto era detto,</l>
     <l n="200">sì che si desse al matrimonio effetto.</l>
    </lg>
    <lg n="26">
     <l n="201">Pel medesimo messo fe' disegno</l>
     <l n="202">di mandar a Ruggiero il suo cavallo,</l>
     <l n="203">che gli solea tanto esser caro: e degno</l>
     <l n="204">d'essergli caro era ben senza fallo;</l>
     <l n="205">che non s'avria trovato in tutto 'l regno</l>
     <l n="206">dei Saracin, né sotto il signor Gallo,</l>
     <l n="207">più bel destrier di questo o più gagliardo,</l>
     <l n="208">eccetti Brigliador, soli, e Baiardo.</l>
    </lg>
    <lg n="27">
     <l n="209">Ruggier, quel dì che troppo audace ascese</l>
     <l n="210">su l'ippogrifo, e verso il ciel levosse,</l>
     <l n="211">lasciò Frontino, e Bradamante il prese</l>
     <l n="212">(Frontino, che 'l destrier così nomosse);</l>
     <l n="213">mandollo a Montalbano, e a buone spese</l>
     <l n="214">tener lo fece, e mai non cavalcosse,</l>
     <l n="215">se non per breve spazio e a picciol passo;</l>
     <l n="216">sì ch'era più che mai lucido e grasso.</l>
    </lg>
    <lg n="28">
     <l n="217">Ogni sua donna tosto, ogni donzella</l>
     <l n="218">pon seco in opra, e con suttil lavoro</l>
     <l n="219">fa sopra seta candida e morella</l>
     <l n="220">tesser ricamo di finissimo oro;</l>
     <l n="221">e di quel cuopre et orna briglia e sella</l>
     <l n="222">del buon destrier: poi sceglie una di loro,</l>
     <l n="223">figlia di Callitrefia sua nutrice,</l>
     <l n="224">d'ogni secreto suo fida uditrice.</l>
    </lg>
    <lg n="29">
     <l n="225">Quanto Ruggier l'era nel core impresso,</l>
     <l n="226">mille volte narrato avea a costei;</l>
     <l n="227">la beltà, la virtude, i modi d'esso</l>
     <l n="228">esaltato l'avea fin sopra i dèi.</l>
     <l n="229">A sé chiamolla, e disse: - Miglior messo</l>
     <l n="230">a tal bisogno elegger non potrei;</l>
     <l n="231">che di te né più fido né più saggio</l>
     <l n="232">imbasciator, Ippalca mia, non aggio. -</l>
    </lg>
    <lg n="30">
     <l n="233">Ippalca la donzella era nomata.</l>
     <l n="234">- Va, - le dice, e l'insegna ove de' gire;</l>
     <l n="235">e pienamente poi l'ebbe informata</l>
     <l n="236">di quanto avesse al suo signore a dire;</l>
     <l n="237">e far la scusa se non era andata</l>
     <l n="238">al monaster: che non fu per mentire;</l>
     <l n="239">ma che Fortuna, che di noi potea</l>
     <l n="240">più che noi stessi, da imputar s'avea.</l>
    </lg>
    <lg n="31">
     <l n="241">Montar la fece s'un ronzino, e in mano</l>
     <l n="242">la ricca briglia di Frontin le messe:</l>
     <l n="243">e se sì pazzo alcuno o sì villano</l>
     <l n="244">trovasse, che levar le lo volesse;</l>
     <l n="245">per fargli a una parola il cervel sano,</l>
     <l n="246">di chi fosse il destrier sol gli dicesse;</l>
     <l n="247">che non sapea sì ardito cavalliero,</l>
     <l n="248">che non tremasse al nome di Ruggiero.</l>
    </lg>
    <lg n="32">
     <l n="249">Di molte cose l'ammonisce e molte,</l>
     <l n="250">che trattar con Ruggier abbia in sua vece;</l>
     <l n="251">le qual poi ch'ebbe Ippalca ben raccolte,</l>
     <l n="252">si pose in via, né più dimora fece.</l>
     <l n="253">Per strade e campi e selve oscure e folte</l>
     <l n="254">cavalcò de le miglia più di diece;</l>
     <l n="255">che non fu a darle noia chi venisse,</l>
     <l n="256">né a domandarla pur dove ne gisse.</l>
    </lg>
    <lg n="33">
     <l n="257">A mezzo il giorno, nel calar d'un monte,</l>
     <l n="258">in una stretta e malagevol via</l>
     <l n="259">si venne ad incontrar con Rodomonte,</l>
     <l n="260">ch'armato un piccol nano e a piè seguia.</l>
     <l n="261">Il Moro alzò vêr lei l'altiera fronte,</l>
     <l n="262">e bestemmiò l'eterna Ierarchia,</l>
     <l n="263">poi che sì bel destrier, sì bene ornato,</l>
     <l n="264">non avea in man d'un cavallier trovato.</l>
    </lg>
    <lg n="34">
     <l n="265">Avea giurato che 'l primo cavallo</l>
     <l n="266">torria per forza, che tra via incontrasse.</l>
     <l n="267">Or questo è stato il primo; e trovato hallo</l>
     <l n="268">più bello e più per lui, che mai trovasse:</l>
     <l n="269">ma torlo a una donzella gli par fallo;</l>
     <l n="270">e pur agogna averlo, e in dubbio stasse.</l>
     <l n="271">Lo mira, lo contempla, e dice spesso:</l>
     <l n="272">- Deh perché il suo signor non è con esso! -</l>
    </lg>
    <lg n="35">
     <l n="273">- Deh ci fosse egli! (gli rispose Ippalca)</l>
     <l n="274">che ti faria cangiar forse pensiero.</l>
     <l n="275">Assai più di te val chi lo cavalca,</l>
     <l n="276">né lo pareggia al mondo altro guerriero. -</l>
     <l n="277">- Chi è (le disse il Moro) che sì calca</l>
     <l n="278">l'onore altrui? - Rispose ella: - Ruggiero. -</l>
     <l n="279">E quel suggiunse: - Adunque il destrier voglio,</l>
     <l n="280">poi ch'a Ruggier, sì gran campion, lo toglio.</l>
    </lg>
    <lg n="36">
     <l n="281">Il qual, se sarà ver, come tu parli,</l>
     <l n="282">che sia sì forte, e più d'ogn'altro vaglia,</l>
     <l n="283">non che il destrier, ma la vettura darli</l>
     <l n="284">converrammi, e in suo albitrio fia la taglia.</l>
     <l n="285">Che Rodomonte io sono, hai da narrarli,</l>
     <l n="286">e che, se pur vorrà meco battaglia,</l>
     <l n="287">mi troverà; ch'ovunque io vada o stia,</l>
     <l n="288">mi fa sempre apparir la luce mia.</l>
    </lg>
    <lg n="37">
     <l n="289">Dovunque io vo, sì gran vestigio resta,</l>
     <l n="290">che non lo lascia il fulmine maggiore. -</l>
     <l n="291">Così dicendo, avea tornate in testa</l>
     <l n="292">le redine dorate al corridore:</l>
     <l n="293">sopra gli salta; e lacrimosa e mesta</l>
     <l n="294">rimane Ippalca, e spinta dal dolore</l>
     <l n="295">minaccia Rodomonte e gli dice onta:</l>
     <l n="296">non l'ascolta egli, e su pel poggio monta.</l>
    </lg>
    <lg n="38">
     <l n="297">Per quella via dove lo guida il nano</l>
     <l n="298">per trovar Mandricardo e Doralice,</l>
     <l n="299">gli viene Ippalca dietro di lontano,</l>
     <l n="300">e lo bestemmia sempre e maledice.</l>
     <l n="301">Ciò che di questo avvenne, altrove è piano.</l>
     <l n="302">Turpin, che tutta questa istoria dice,</l>
     <l n="303">fa qui digresso, e torna in quel paese</l>
     <l n="304">dove fu dianzi morto il Maganzese.</l>
    </lg>
    <lg n="39">
     <l n="305">Dato avea a pena a quel loco le spalle</l>
     <l n="306">la figliuola d'Amon, ch'in fretta gìa,</l>
     <l n="307">che v'arrivò Zerbin per altro calle</l>
     <l n="308">con la fallace vecchia in compagnia:</l>
     <l n="309">e giacer vide il corpo ne la valle</l>
     <l n="310">del cavallier, che non sa già chi sia;</l>
     <l n="311">ma, come quel ch'era cortese e pio,</l>
     <l n="312">ebbe pietà del caso acerbo e rio.</l>
    </lg>
    <lg n="40">
     <l n="313">Giaceva Pinabello in terra spento,</l>
     <l n="314">versando il sangue per tante ferite,</l>
     <l n="315">ch'esser doveano assai, se più di cento</l>
     <l n="316">spade in sua morte si fossero unite.</l>
     <l n="317">Il cavallier di Scozia non fu lento</l>
     <l n="318">per l'orme che di fresco eran scolpite</l>
     <l n="319">a porsi in avventura, se potea</l>
     <l n="320">saper chi l'omicidio fatto avea.</l>
    </lg>
    <lg n="41">
     <l n="321">Et a Gabrina dice che l'aspette;</l>
     <l n="322">che senza indugio a lei farà ritorno.</l>
     <l n="323">Ella presso al cadavero si mette,</l>
     <l n="324">e fissamente vi pon gli occhi intorno;</l>
     <l n="325">perché, se cosa v'ha che le dilette,</l>
     <l n="326">non vuol ch'un morto invan più ne sia adorno,</l>
     <l n="327">come colei che fu, tra l'altre note,</l>
     <l n="328">quanto avara esser più femina puote.</l>
    </lg>
    <lg n="42">
     <l n="329">Se di portarne il furto ascosamente</l>
     <l n="330">avesse avuto modo o alcuna speme,</l>
     <l n="331">la sopravesta fatta riccamente</l>
     <l n="332">gli avrebbe tolta, e le bell'arme insieme.</l>
     <l n="333">Ma quel che può celarsi agevolmente,</l>
     <l n="334">si piglia, e 'l resto fin al cor le preme.</l>
     <l n="335">Fra l'altre spoglie un bel cinto levonne,</l>
     <l n="336">e se ne legò i fianchi infra due gonne.</l>
    </lg>
    <lg n="43">
     <l n="337">Poco dopo arrivò Zerbin, ch'avea</l>
     <l n="338">seguito invan di Bradamente i passi,</l>
     <l n="339">perché trovò il sentier che si torcea</l>
     <l n="340">in molti rami ch'ivano alti e bassi:</l>
     <l n="341">e poco omai del giorno rimanea,</l>
     <l n="342">né volea al buio star fra quelli sassi;</l>
     <l n="343">e per trovare albergo diè le spalle</l>
     <l n="344">con l'empia vecchia alla funesta valle.</l>
    </lg>
    <lg n="44">
     <l n="345">Quindi presso a dua miglia ritrovaro</l>
     <l n="346">un gran castel che fu detto Altariva,</l>
     <l n="347">dove per star la notte si fermaro,</l>
     <l n="348">che già a gran volo inverso il ciel saliva.</l>
     <l n="349">Non vi ster molto, ch'un lamento amaro</l>
     <l n="350">l'orecchie d'ogni parte lor feriva;</l>
     <l n="351">e veggon lacrimar da tutti gli occhi,</l>
     <l n="352">come la cosa a tutto il popul tocchi.</l>
    </lg>
    <lg n="45">
     <l n="353">Zerbino dimandonne, e gli fu detto</l>
     <l n="354">che venut'era al cont'Anselmo aviso,</l>
     <l n="355">che fra duo monti in un sentiero istretto</l>
     <l n="356">giacea il suo figlio Pinabello ucciso.</l>
     <l n="357">Zerbin, per non ne dar di sé sospetto,</l>
     <l n="358">di ciò si finge nuovo, e abbassa il viso;</l>
     <l n="359">ma pensa ben, che senza dubbio sia</l>
     <l n="360">quel ch'egli trovò morto in su la via.</l>
    </lg>
    <lg n="46">
     <l n="361">Dopo non molto la bara funèbre</l>
     <l n="362">giunse, a splendor di torchi e di facelle,</l>
     <l n="363">là dove fece le strida più crebre</l>
     <l n="364">con un batter di man gire alle stelle,</l>
     <l n="365">e con più vena fuor de le palpèbre</l>
     <l n="366">le lacrime inundar per le mascelle:</l>
     <l n="367">ma più de l'altre nubilose et atre</l>
     <l n="368">era la faccia del misero patre.</l>
    </lg>
    <lg n="47">
     <l n="369">Mentre apparecchio si facea solenne</l>
     <l n="370">di grandi essequie e di funèbri pompe,</l>
     <l n="371">secondo il modo et ordine che tenne</l>
     <l n="372">l'usanza antiqua e ch'ogni età corrompe;</l>
     <l n="373">da parte del signore un bando venne,</l>
     <l n="374">che tosto il popular strepito rompe,</l>
     <l n="375">e promette gran premio a chi dia aviso</l>
     <l n="376">chi stato sia che gli abbia il figlio ucciso.</l>
    </lg>
    <lg n="48">
     <l n="377">Di voce in voce e d'una in altra orecchia</l>
     <l n="378">il grido e 'l bando per la terra scorse,</l>
     <l n="379">fin che l'udì la scelerata vecchia</l>
     <l n="380">che di rabbia avanzò le tigri e l'orse;</l>
     <l n="381">e quindi alla ruina s'apparecchia</l>
     <l n="382">di Zerbino, o per l'odio che gli ha forse,</l>
     <l n="383">o per vantarsi pur, che sola priva</l>
     <l n="384">d'umanitade in uman corpo viva;</l>
    </lg>
    <lg n="49">
     <l n="385">o fosse pur per guadagnarsi il premio:</l>
     <l n="386">a ritrovar n'andò quel signor mesto;</l>
     <l n="387">e dopo un verisimil suo proemio,</l>
     <l n="388">gli disse che Zerbin fatto avea questo:</l>
     <l n="389">e quel bel cinto si levò di gremio,</l>
     <l n="390">che 'l miser padre a riconoscer presto,</l>
     <l n="391">appresso il testimonio e tristo uffizio</l>
     <l n="392">de l'empia vecchia, ebbe per chiaro indizio.</l>
    </lg>
    <lg n="50">
     <l n="393">E lacrimando al ciel leva le mani,</l>
     <l n="394">che 'l figliuol non sarà senza vendetta.</l>
     <l n="395">Fa circundar l'albergo ai terrazzani;</l>
     <l n="396">che tutto 'l popul s'è levato in fretta.</l>
     <l n="397">Zerbin che gli nimici aver lontani</l>
     <l n="398">si crede, e questa ingiuria non aspetta,</l>
     <l n="399">dal conte Anselmo, che si chiama offeso</l>
     <l n="400">tanto da lui, nel primo sonno è preso;</l>
    </lg>
    <lg n="51">
     <l n="401">e quella notte in tenebrosa parte</l>
     <l n="402">incatenato, e in gravi ceppi messo.</l>
     <l n="403">Il sole ancor non ha le luci sparte,</l>
     <l n="404">che l'ingiusto supplicio è già commesso:</l>
     <l n="405">che nel loco medesimo si squarte,</l>
     <l n="406">dove fu il mal c'hanno imputato ad esso.</l>
     <l n="407">Altra esamina in ciò non si facea:</l>
     <l n="408">bastava che 'l signor così credea.</l>
    </lg>
    <lg n="52">
     <l n="409">Poi che l'altro matin la bella Aurora</l>
     <l n="410">l'aer seren fe' bianco e rosso e giallo,</l>
     <l n="411">tutto 'l popul gridando: Mora, mora,</l>
     <l n="412">vien per punir Zerbin del non suo fallo.</l>
     <l n="413">Lo sciocco vulgo l'accompagna fuora,</l>
     <l n="414">senz'ordine, chi a piede e chi a cavallo;</l>
     <l n="415">e 'l cavallier di Scozia a capo chino</l>
     <l n="416">ne vien legato in s'un piccol ronzino.</l>
    </lg>
    <lg n="53">
     <l n="417">Ma Dio, che spesso gl'innocenti aiuta,</l>
     <l n="418">né lascia mai ch'in sua bontà si fida,</l>
     <l n="419">tal difesa gli avea già proveduta,</l>
     <l n="420">che non v'è dubbio più ch'oggi s'uccida.</l>
     <l n="421">Quivi Orlando arrivò, la cui venuta</l>
     <l n="422">alla via del suo scampo gli fu guida.</l>
     <l n="423">Orlando giù nel pian vide la gente</l>
     <l n="424">che traea a morte il cavallier dolente.</l>
    </lg>
    <lg n="54">
     <l n="425">Era con lui quella fanciulla, quella</l>
     <l n="426">che ritrovò ne la selvaggia grotta,</l>
     <l n="427">del re galego la figlia Issabella,</l>
     <l n="428">in poter già de' malandrin condotta,</l>
     <l n="429">poi che lasciato avea ne la procella</l>
     <l n="430">del truculento mar la nave rotta:</l>
     <l n="431">quella che più vicino al core avea</l>
     <l n="432">questo Zerbin, che l'alma onde vivea.</l>
    </lg>
    <lg n="55">
     <l n="433">Orlando se l'avea fatta compagna,</l>
     <l n="434">poi che de la caverna la riscosse.</l>
     <l n="435">Quando costei li vide alla campagna,</l>
     <l n="436">domandò Orlando, chi la turba fosse.</l>
     <l n="437">- Non so, - diss'egli; e poi su la montagna</l>
     <l n="438">lasciolla, e verso il pian ratto si mosse.</l>
     <l n="439">Guardò Zerbino, et alla vista prima</l>
     <l n="440">lo giudicò baron di molta stima.</l>
    </lg>
    <lg n="56">
     <l n="441">E fattosegli appresso, domandollo</l>
     <l n="442">per che cagione e dove il menin preso.</l>
     <l n="443">Levò il dolente cavalliero il collo,</l>
     <l n="444">e meglio avendo il paladino inteso,</l>
     <l n="445">rispose il vero; e così ben narrollo,</l>
     <l n="446">che meritò dal conte esser difeso.</l>
     <l n="447">Bene avea il conte alle parole scorto</l>
     <l n="448">ch'era innocente, e che moriva a torto.</l>
    </lg>
    <lg n="57">
     <l n="449">E poi che 'ntese che commesso questo</l>
     <l n="450">era dal conte Anselmo d'Altariva,</l>
     <l n="451">fu certo ch'era torto manifesto;</l>
     <l n="452">ch'altro da quel fellon mai non deriva.</l>
     <l n="453">Et oltre a-cciò, l'uno era all'altro infesto</l>
     <l n="454">per l'antiquissimo odio che bolliva</l>
     <l n="455">tra il sangue di Maganza e di Chiarmonte;</l>
     <l n="456">e tra lor eran morti e danni et onte.</l>
    </lg>
    <lg n="58">
     <l n="457">- Slegate il cavallier (gridò), canaglia,</l>
     <l n="458">(il conte a' masnadieri), o ch'io v'uccido. -</l>
     <l n="459">- Chi è costui che sì gran colpi taglia?</l>
     <l n="460">(rispose un che parer volle il più fido).</l>
     <l n="461">Se di cera noi fussimo o di paglia,</l>
     <l n="462">e di fuoco egli, assai fôra quel grido. -</l>
     <l n="463">E venne contra il paladin di Francia:</l>
     <l n="464">Orlando contra lui chinò la lancia.</l>
    </lg>
    <lg n="59">
     <l n="465">La lucente armatura il Maganzese,</l>
     <l n="466">che levata la notte avea a Zerbino,</l>
     <l n="467">e postasela indosso, non difese</l>
     <l n="468">contro l'aspro incontrar del paladino.</l>
     <l n="469">Sopra la destra guancia il ferro prese:</l>
     <l n="470">l'elmo non passò già, perch'era fino;</l>
     <l n="471">ma tanto fu de la percossa il crollo,</l>
     <l n="472">che la vita gli tolse e roppe il collo.</l>
    </lg>
    <lg n="60">
     <l n="473">Tutto in un corso, senza tor di resta</l>
     <l n="474">la lancia, passò un altro in mezzo 'l petto:</l>
     <l n="475">quivi lasciolla, e la mano ebbe presta</l>
     <l n="476">a Durindana; e nel drappel più stretto</l>
     <l n="477">a chi fece due parti de la testa,</l>
     <l n="478">a chi levò dal busto il capo netto;</l>
     <l n="479">forò la gola a molti; e in un momento</l>
     <l n="480">n'uccise e messe in rotta più di cento.</l>
    </lg>
    <lg n="61">
     <l n="481">Più del terzo n'ha morto, e 'l resto caccia</l>
     <l n="482">e taglia e fende e fiere e fora e tronca.</l>
     <l n="483">Chi lo scudo, e chi l'elmo che lo 'mpaccia,</l>
     <l n="484">e chi lascia lo spiedo e chi la ronca;</l>
     <l n="485">chi al lungo, chi al traverso il camin spaccia;</l>
     <l n="486">altri s'appiatta in bosco, altri in spelonca.</l>
     <l n="487">Orlando, di pietà questo dì privo,</l>
     <l n="488">a suo poter non vuol lasciarne un vivo.</l>
    </lg>
    <lg n="62">
     <l n="489">Di cento venti (che Turpin sottrasse</l>
     <l n="490">il conto), ottanta ne periro almeno.</l>
     <l n="491">Orlando finalmente si ritrasse</l>
     <l n="492">dove a Zerbin tremava il cor nel seno.</l>
     <l n="493">S'al ritornar d'Orlando s'allegrasse,</l>
     <l n="494">non si potria contare in versi a pieno.</l>
     <l n="495">Se gli saria per onorar prostrato;</l>
     <l n="496">ma si trovò sopra il ronzin legato.</l>
    </lg>
    <lg n="63">
     <l n="497">Mentre ch'Orlando, poi che lo disciolse,</l>
     <l n="498">l'aiutava a ripor l'arme sue intorno,</l>
     <l n="499">ch'al capitan de la sbirraglia tolse,</l>
     <l n="500">che per suo mal se n'era fatto adorno;</l>
     <l n="501">Zerbino gli occhi ad Issabella volse,</l>
     <l n="502">che sopra il colle avea fatto soggiorno,</l>
     <l n="503">e poi che de la pugna vide il fine,</l>
     <l n="504">portò le sue bellezze più vicine.</l>
    </lg>
    <lg n="64">
     <l n="505">Quando apparir Zerbin si vide appresso</l>
     <l n="506">la donna che da lui fu amata tanto,</l>
     <l n="507">la bella donna che per falso messo</l>
     <l n="508">credea sommersa, e n'ha più volte pianto;</l>
     <l n="509">com'un ghiaccio nel petto gli sia messo,</l>
     <l n="510">sente dentro aggelarsi, e triema alquanto:</l>
     <l n="511">ma tosto il freddo manca, et in quel loco</l>
     <l n="512">tutto s'avampa d'amoroso fuoco.</l>
    </lg>
    <lg n="65">
     <l n="513">Di non tosto abbracciarla lo ritiene</l>
     <l n="514">la riverenza del signor d'Anglante;</l>
     <l n="515">perché si pensa, e senza dubbio tiene</l>
     <l n="516">ch'Orlando sia de la donzella amante.</l>
     <l n="517">Così cadendo va di pene in pene,</l>
     <l n="518">e poco dura il gaudio ch'ebbe inante:</l>
     <l n="519">il vederla d'altrui peggio sopporta,</l>
     <l n="520">che non fe' quando udì ch'ella era morta.</l>
    </lg>
    <lg n="66">
     <l n="521">E molto più gli duol che sia in podesta</l>
     <l n="522">del cavalliero a cui cotanto debbe;</l>
     <l n="523">perché volerla a lui levar né onesta</l>
     <l n="524">né forse impresa facile sarebbe.</l>
     <l n="525">Nessuno altro da sé lassar con questa</l>
     <l n="526">preda partir senza romor vorrebbe:</l>
     <l n="527">ma verso il conte il suo debito chiede</l>
     <l n="528">che se lo lasci por sul collo il piede.</l>
    </lg>
    <lg n="67">
     <l n="529">Giunsero taciturni ad una fonte,</l>
     <l n="530">dove smontaro e fêr qualche dimora.</l>
     <l n="531">Trassesi l'elmo il travagliato conte,</l>
     <l n="532">et a Zerbin lo fece trarre ancora.</l>
     <l n="533">Vede la donna il suo amatore in fronte,</l>
     <l n="534">e di subito gaudio si scolora;</l>
     <l n="535">poi torna come fiore umido suole</l>
     <l n="536">dopo gran pioggia all'apparir del sole.</l>
    </lg>
    <lg n="68">
     <l n="537">E senza indugio e senza altro rispetto</l>
     <l n="538">corre al suo caro amante, e il collo abbraccia;</l>
     <l n="539">e non può trar parola fuor del petto,</l>
     <l n="540">ma di lacrime il sen bagna e la faccia.</l>
     <l n="541">Orlando attento all'amoroso affetto,</l>
     <l n="542">senza che più chiarezza se gli faccia,</l>
     <l n="543">vide a tutti gl'indizii manifesto</l>
     <l n="544">ch'altri esser, che Zerbin, non potea questo.</l>
    </lg>
    <lg n="69">
     <l n="545">Come la voce aver poté Issabella,</l>
     <l n="546">non bene asciutta ancor l'umida guancia,</l>
     <l n="547">sol de la molta cortesia favella,</l>
     <l n="548">che l'avea usata il paladin di Francia.</l>
     <l n="549">Zerbino, che tenea questa donzella</l>
     <l n="550">con la sua vita pare a una bilancia,</l>
     <l n="551">si getta a' piè del conte, e quello adora</l>
     <l n="552">come a chi gli ha due vite date a un'ora.</l>
    </lg>
    <lg n="70">
     <l n="553">Molti ringraziamenti e molte offerte</l>
     <l n="554">erano per seguir tra i cavallieri,</l>
     <l n="555">se non udian sonar le vie coperte</l>
     <l n="556">dagli arbori di frondi oscuri e neri.</l>
     <l n="557">Presti alle teste lor, ch'eran scoperte,</l>
     <l n="558">posero gli elmi, e presero i destrieri:</l>
     <l n="559">et ecco un cavalliero e una donzella</l>
     <l n="560">lor sopravien, ch'a pena erano in sella.</l>
    </lg>
    <lg n="71">
     <l n="561">Era questo guerrier quel Mandricardo</l>
     <l n="562">che dietro Orlando in fretta si condusse</l>
     <l n="563">per vendicar Alzirdo e Manilardo,</l>
     <l n="564">che 'l paladin con gran valor percusse:</l>
     <l n="565">quantunque poi lo seguitò più tardo;</l>
     <l n="566">che Doralice in suo poter ridusse,</l>
     <l n="567">la quale avea con un troncon di cerro</l>
     <l n="568">tolta a cento guerrier carchi di ferro.</l>
    </lg>
    <lg n="72">
     <l n="569">Non sapea il Saracin però, che questo,</l>
     <l n="570">ch'egli seguia, fosse il signor d'Anglante:</l>
     <l n="571">ben n'avea indizio e segno manifesto</l>
     <l n="572">ch'esser dovea gran cavalliero errante.</l>
     <l n="573">A lui mirò più ch'a Zerbino, e presto</l>
     <l n="574">gli andò con gli occhi dal capo alle piante;</l>
     <l n="575">e i dati contrasegni ritrovando,</l>
     <l n="576">disse: - Tu se' colui ch'io vo cercando.</l>
    </lg>
    <lg n="73">
     <l n="577">Sono omai dieci giorni (gli soggiunse)</l>
     <l n="578">che di cercar non lascio i tuo' vestigi:</l>
     <l n="579">tanto la fama stimolommi e punse,</l>
     <l n="580">che di te venne al campo di Parigi,</l>
     <l n="581">quando a fatica un vivo sol vi giunse</l>
     <l n="582">di mille che mandasti ai regni stigi;</l>
     <l n="583">e la strage contò, che da te venne</l>
     <l n="584">sopra i Norizii e quei di Tremisenne.</l>
    </lg>
    <lg n="74">
     <l n="585">Non fui, come lo seppi, a seguir lento,</l>
     <l n="586">e per vederti e per provarti appresso:</l>
     <l n="587">e perché m'informai del guernimento</l>
     <l n="588">c'hai sopra l'arme, io so che tu sei desso;</l>
     <l n="589">e se non l'avessi anco, e che fra cento</l>
     <l n="590">per celarti da me ti fossi messo,</l>
     <l n="591">il tuo fiero sembiante mi faria</l>
     <l n="592">chiaramente veder che tu quel sia. -</l>
    </lg>
    <lg n="75">
     <l n="593">- Non si può (gli rispose Orlando) dire</l>
     <l n="594">che cavallier non sii d'alto valore;</l>
     <l n="595">però che sì magnanimo desire</l>
     <l n="596">non mi credo albergasse in umil core.</l>
     <l n="597">Se 'l volermi veder ti fa venire,</l>
     <l n="598">vo' che mi veggi dentro, come fuore:</l>
     <l n="599">mi leverò questo elmo da le tempie,</l>
     <l n="600">acciò ch'a punto il tuo desire adempie.</l>
    </lg>
    <lg n="76">
     <l n="601">Ma poi che ben m'avrai veduto in faccia,</l>
     <l n="602">all'altro desiderio ancora attendi:</l>
     <l n="603">resta ch'alla cagion tu satisfaccia,</l>
     <l n="604">che fa che dietro questa via mi prendi;</l>
     <l n="605">che veggi se 'l valor mio si confaccia</l>
     <l n="606">a quel sembiante fier che sì commendi. -</l>
     <l n="607">- Orsù (disse il pagano), al rimanente;</l>
     <l n="608">ch'al primo ho satisfatto interamente. -</l>
    </lg>
    <lg n="77">
     <l n="609">Il conte tuttavia dal capo al piede</l>
     <l n="610">va cercando il pagan tutto con gli occhi:</l>
     <l n="611">mira ambi i fianchi, indi l'arcion; né vede</l>
     <l n="612">pender né qua né là mazze né stocchi.</l>
     <l n="613">Gli domanda di ch'arme si provede,</l>
     <l n="614">s'avvien che con la lancia in fallo tocchi.</l>
     <l n="615">Rispose quel: - Non ne pigliar tu cura:</l>
     <l n="616">così a molt'altri ho ancor fatto paura.</l>
    </lg>
    <lg n="78">
     <l n="617">Ho sacramento di non cinger spada,</l>
     <l n="618">fin ch'io non tolgo Durindana al conte;</l>
     <l n="619">e cercando lo vo per ogni strada,</l>
     <l n="620">acciò più d'una posta meco sconte.</l>
     <l n="621">Lo giurai (se d'intenderlo t'aggrada)</l>
     <l n="622">quando mi posi quest'elmo alla fronte,</l>
     <l n="623">il qual con tutte l'altr'arme ch'io porto,</l>
     <l n="624">era d'Ettòr, che già mill'anni è morto.</l>
    </lg>
    <lg n="79">
     <l n="625">La spada sola manca alle buone arme:</l>
     <l n="626">come rubata fu, non ti so dire.</l>
     <l n="627">Or che la porti il paladino, parme;</l>
     <l n="628">e di qui vien ch'egli ha sì grande ardire.</l>
     <l n="629">Ben penso, se con lui posso accozzarme,</l>
     <l n="630">fargli il mal tolto ormai ristituire.</l>
     <l n="631">Cercolo ancor, che vendicar disio</l>
     <l n="632">il famoso Agrican genitor mio.</l>
    </lg>
    <lg n="80">
     <l n="633">Orlando a tradimento gli diè morte:</l>
     <l n="634">ben so che non potea farlo altrimente. -</l>
     <l n="635">Il conte più non tacque, e gridò forte:</l>
     <l n="636">- E tu, e qualunque il dice, se ne mente.</l>
     <l n="637">Ma quel che cerchi t'è venuto in sorte:</l>
     <l n="638">io sono Orlando, e uccisil giustamente;</l>
     <l n="639">e questa è quella spada che tu cerchi,</l>
     <l n="640">che tua sarà, se con virtù la merchi.</l>
    </lg>
    <lg n="81">
     <l n="641">Quantunque sia debitamente mia,</l>
     <l n="642">tra noi per gentilezza si contenda:</l>
     <l n="643">né voglio in questa pugna ch'ella sia</l>
     <l n="644">più tua che mia; ma a un arbore s'appenda.</l>
     <l n="645">Levala tu liberamente via,</l>
     <l n="646">s'avvien che tu m'uccida o che mi prenda. -</l>
     <l n="647">Così dicendo, Durindana prese,</l>
     <l n="648">e 'n mezzo il campo a un arbuscel l'appese.</l>
    </lg>
    <lg n="82">
     <l n="649">Già l'un da l'altro è dipartito lunge,</l>
     <l n="650">quanto sarebbe un mezzo tratto d'arco:</l>
     <l n="651">già l'uno contra l'altro il destrier punge,</l>
     <l n="652">né de le lente redine gli è parco:</l>
     <l n="653">già l'uno e l'altro di gran colpo aggiunge</l>
     <l n="654">dove per l'elmo la veduta ha varco.</l>
     <l n="655">Parveno l'aste, al rompersi, di gielo;</l>
     <l n="656">e in mille scheggie andâr volando al cielo.</l>
    </lg>
    <lg n="83">
     <l n="657">L'una e l'altra asta è forza che si spezzi;</l>
     <l n="658">che non voglion piegarsi i cavallieri,</l>
     <l n="659">i cavallier che tornano coi pezzi</l>
     <l n="660">che son restati appresso i calci interi.</l>
     <l n="661">Quelli, che sempre fur nel ferro avezzi,</l>
     <l n="662">or, come duo villan per sdegno fieri</l>
     <l n="663">nel partir acque o termini de prati,</l>
     <l n="664">fan crudel zuffa di duo pali armati.</l>
    </lg>
    <lg n="84">
     <l n="665">Non stanno l'aste a quattro colpi salde,</l>
     <l n="666">e mancan nel furor di quella pugna.</l>
     <l n="667">Di qua e di là si fan l'ire più calde;</l>
     <l n="668">né da ferir lor resta altro che pugna.</l>
     <l n="669">Schiodano piastre, e straccian maglie e falde,</l>
     <l n="670">pur che la man, dove s'aggraffi, giugna.</l>
     <l n="671">Non desideri alcun, perché più vaglia,</l>
     <l n="672">martel più grave o più dura tanaglia.</l>
    </lg>
    <lg n="85">
     <l n="673">Come può il Saracin ritrovar sesto</l>
     <l n="674">di finir con suo onore il fiero invito?</l>
     <l n="675">Pazzia sarebbe il perder tempo in questo,</l>
     <l n="676">che nuoce al feritor più ch'al ferito.</l>
     <l n="677">Andò alle strette l'uno e l'altro, e presto</l>
     <l n="678">il re pagano Orlando ebbe ghermito:</l>
     <l n="679">lo stringe al petto; e crede far le prove</l>
     <l n="680">che sopra Anteo fe' già il figliol di Giove.</l>
    </lg>
    <lg n="86">
     <l n="681">Lo piglia con molto impeto a traverso:</l>
     <l n="682">quando lo spinge, e quando a sé lo tira;</l>
     <l n="683">et è ne la gran còlera sì immerso,</l>
     <l n="684">ch'ove resti la briglia poco mira.</l>
     <l n="685">Sta in sé raccolto Orlando, e ne va verso</l>
     <l n="686">il suo vantaggio, e alla vittoria aspira:</l>
     <l n="687">gli pon la cauta man sopra le ciglia</l>
     <l n="688">del cavallo, e cader ne fa la briglia.</l>
    </lg>
    <lg n="87">
     <l n="689">Il Saracino ogni poter vi mette,</l>
     <l n="690">che lo soffoghi, o de l'arcion lo svella:</l>
     <l n="691">negli urti il conte ha le ginocchia strette;</l>
     <l n="692">né in questa parte vuol piegar né in quella.</l>
     <l n="693">Per quel tirar che fa il pagan, constrette</l>
     <l n="694">le cingie son d'abandonar la sella.</l>
     <l n="695">Orlando è in terra, e a pena sel conosce;</l>
     <l n="696">ch'i piedi ha in staffa, e stringe ancor le cosce.</l>
    </lg>
    <lg n="88">
     <l n="697">Con quel rumor ch'un sacco d'arme cade,</l>
     <l n="698">risuona il conte, come il campo tocca.</l>
     <l n="699">Il destrier c'ha la testa in libertade,</l>
     <l n="700">quello a chi tolto il freno era di bocca,</l>
     <l n="701">non più mirando i boschi che le strade,</l>
     <l n="702">con ruinoso corso si trabocca,</l>
     <l n="703">spinto di qua e di là dal timor cieco;</l>
     <l n="704">e Mandricardo se ne porta seco.</l>
    </lg>
    <lg n="89">
     <l n="705">Doralice che vede la sua guida</l>
     <l n="706">uscir del campo e torlesi d'appresso,</l>
     <l n="707">e mal restarne senza si confida,</l>
     <l n="708">dietro, correndo, il suo ronzin gli ha messo.</l>
     <l n="709">Il pagan per orgoglio al destrier grida,</l>
     <l n="710">e con mani e con piedi il batte spesso;</l>
     <l n="711">e, come non sia bestia, lo minaccia</l>
     <l n="712">perché si fermi, e tuttavia più il caccia.</l>
    </lg>
    <lg n="90">
     <l n="713">La bestia, ch'era spaventosa e poltra,</l>
     <l n="714">sanza guardarsi ai piè, corre a traverso.</l>
     <l n="715">Già corso avea tre miglia, e seguiva oltra,</l>
     <l n="716">s'un fosso a quel desir non era avverso;</l>
     <l n="717">che, sanza aver nel fondo o letto o coltra,</l>
     <l n="718">ricevé l'uno e l'altro in sé riverso.</l>
     <l n="719">Diè Mandricardo in terra aspra percossa;</l>
     <l n="720">né però si fiaccò né si roppe ossa.</l>
    </lg>
    <lg n="91">
     <l n="721">Quivi si ferma il corridore al fine;</l>
     <l n="722">ma non si può guidar, che non ha freno.</l>
     <l n="723">Il Tartaro lo tien preso nel crine,</l>
     <l n="724">e tutto è di furore e d'ira pieno.</l>
     <l n="725">Pensa, e non sa quel che di far destine.</l>
     <l n="726">- Pongli la briglia del mio palafreno</l>
     <l n="727">(la donna gli dicea); che non è molto</l>
     <l n="728">il mio feroce, o sia col freno o sciolto. -</l>
    </lg>
    <lg n="92">
     <l n="729">Al Saracin parea discortesia</l>
     <l n="730">la proferta accettar di Doralice;</l>
     <l n="731">ma fren gli farà aver per altra via</l>
     <l n="732">Fortuna a' suoi disii molto fautrice.</l>
     <l n="733">Quivi Gabrina scelerata invia,</l>
     <l n="734">che, poi che di Zerbin fu traditrice,</l>
     <l n="735">fuggia, come la lupa che lontani</l>
     <l n="736">oda venire i cacciatori e i cani.</l>
    </lg>
    <lg n="93">
     <l n="737">Ella avea ancora indosso la gonnella,</l>
     <l n="738">e quei medesmi giovenili ornati</l>
     <l n="739">che furo alla vezzosa damigella</l>
     <l n="740">di Pinabel, per lei vestir, levati;</l>
     <l n="741">et avea il palafreno anco di quella,</l>
     <l n="742">dei buon del mondo e degli avantaggiati.</l>
     <l n="743">La vecchia sopra il Tartaro trovosse,</l>
     <l n="744">ch'ancor non s'era accorta che vi fosse.</l>
    </lg>
    <lg n="94">
     <l n="745">L'abito giovenil mosse la figlia</l>
     <l n="746">di Stordilano, e Mandricardo a riso,</l>
     <l n="747">vedendolo a colei che rassomiglia</l>
     <l n="748">a un babuino, a un bertuccione in viso.</l>
     <l n="749">Disegna il Saracin torle la briglia</l>
     <l n="750">pel suo destriero, e riuscì l'aviso.</l>
     <l n="751">Toltogli il morso, il palafren minaccia,</l>
     <l n="752">gli grida, lo spaventa, e in fuga il caccia.</l>
    </lg>
    <lg n="95">
     <l n="753">Quel fugge per la selva, e seco porta</l>
     <l n="754">la quasi morta vecchia di paura</l>
     <l n="755">per valli e monti e per via dritta e torta,</l>
     <l n="756">per fossi e per pendici alla ventura.</l>
     <l n="757">Ma il parlar di costei sì non m'importa,</l>
     <l n="758">ch'io non debba d'Orlando aver più cura,</l>
     <l n="759">ch'alla sua sella ciò ch'era di guasto,</l>
     <l n="760">tutto ben racconciò sanza contrasto.</l>
    </lg>
    <lg n="96">
     <l n="761">Rimontò sul destriero, e ste' gran pezzo</l>
     <l n="762">a riguardar che 'l Saracin tornasse.</l>
     <l n="763">Nol vedendo apparir, vòlse da sezzo</l>
     <l n="764">egli esser quel ch'a ritrovarlo andasse;</l>
     <l n="765">ma, come costumato e bene avezzo,</l>
     <l n="766">non prima il paladin quindi si trasse,</l>
     <l n="767">che con dolce parlar grato e cortese</l>
     <l n="768">buona licenzia dagli amanti prese.</l>
    </lg>
    <lg n="97">
     <l n="769">Zerbin di quel partir molto si dolse;</l>
     <l n="770">di tenerezza ne piangea Issabella:</l>
     <l n="771">voleano ir seco, ma il conte non vòlse</l>
     <l n="772">lor compagnia, ben ch'era e buona e bella;</l>
     <l n="773">e con questa ragion se ne disciolse,</l>
     <l n="774">ch'a guerrier non è infamia sopra quella</l>
     <l n="775">che, quando cerchi un suo nimico, prenda</l>
     <l n="776">compagno che l'aiuti e che 'l difenda.</l>
    </lg>
    <lg n="98">
     <l n="777">Li pregò poi, che quando il Saracino,</l>
     <l n="778">prima ch'in lui, si riscontrasse in loro,</l>
     <l n="779">gli dicesser ch'Orlando avria vicino</l>
     <l n="780">ancor tre giorni per quel tenitoro;</l>
     <l n="781">ma dopo, che sarebbe il suo camino</l>
     <l n="782">verso le 'nsegne dei bei gigli d'oro,</l>
     <l n="783">per esser con l'esercito di Carlo,</l>
     <l n="784">acciò, volendol, sappia onde chiamarlo.</l>
    </lg>
    <lg n="99">
     <l n="785">Quelli promiser farlo volentieri,</l>
     <l n="786">e questa e ogn'altra cosa al suo comando.</l>
     <l n="787">Feron camin diverso i cavallieri,</l>
     <l n="788">di qua Zerbino, e di là il conte Orlando.</l>
     <l n="789">Prima che pigli il conte altri sentieri,</l>
     <l n="790">all'arbor tolse, e a sé ripose il brando;</l>
     <l n="791">e dove meglio col pagan pensosse</l>
     <l n="792">di potersi incontrare, il destrier mosse.</l>
    </lg>
    <lg n="100">
     <l n="793">Lo strano corso che tenne il cavallo</l>
     <l n="794">del Saracin pel bosco senza via,</l>
     <l n="795">fece ch'Orlando andò duo giorni in fallo,</l>
     <l n="796">né lo trovò, né poté averne spia.</l>
     <l n="797">Giunse ad un rivo che parea cristallo,</l>
     <l n="798">ne le cui sponde un bel pratel fioria,</l>
     <l n="799">di nativo color vago e dipinto,</l>
     <l n="800">e di molti e belli arbori distinto.</l>
    </lg>
    <lg n="101">
     <l n="801">Il merigge facea grato l'orezzo</l>
     <l n="802">al duro armento et al pastore ignudo;</l>
     <l n="803">sì che né Orlando sentia alcun ribrezzo,</l>
     <l n="804">che la corazza avea, l'elmo e lo scudo.</l>
     <l n="805">Quivi egli entrò per riposarvi in mezzo;</l>
     <l n="806">e v'ebbe travaglioso albergo e crudo,</l>
     <l n="807">e più che dir si possa empio soggiorno,</l>
     <l n="808">quell'infelice e sfortunato giorno.</l>
    </lg>
    <lg n="102">
     <l n="809">Volgendosi ivi intorno, vide scritti</l>
     <l n="810">molti arbuscelli in su l'ombrosa riva.</l>
     <l n="811">Tosto che fermi v'ebbe gli occhi e fitti,</l>
     <l n="812">fu certo esser di man de la sua diva.</l>
     <l n="813">Questo era un di quei lochi già descritti,</l>
     <l n="814">ove sovente con Medor veniva</l>
     <l n="815">da casa del pastore indi vicina</l>
     <l n="816">la bella donna del Catai regina.</l>
    </lg>
    <lg n="103">
     <l n="817">Angelica e Medor con cento nodi</l>
     <l n="818">legati insieme, e in cento lochi vede.</l>
     <l n="819">Quante lettere son, tanti son chiodi</l>
     <l n="820">coi quali Amore il cor gli punge e fiede.</l>
     <l n="821">Va col pensier cercando in mille modi</l>
     <l n="822">non creder quel ch'al suo dispetto crede:</l>
     <l n="823">ch'altra Angelica sia, creder si sforza,</l>
     <l n="824">ch'abbia scritto il suo nome in quella scorza.</l>
    </lg>
    <lg n="104">
     <l n="825">Poi dice: - Conosco io pur queste note:</l>
     <l n="826">di tal'io n'ho tante vedute e lette.</l>
     <l n="827">Finger questo Medoro ella si puote:</l>
     <l n="828">forse ch'a me questo cognome mette. -</l>
     <l n="829">Con tali opinion dal ver remote</l>
     <l n="830">usando fraude a se medesmo, stette</l>
     <l n="831">ne la speranza il mal contento Orlando,</l>
     <l n="832">che si seppe a se stesso ir procacciando.</l>
    </lg>
    <lg n="105">
     <l n="833">Ma sempre più raccende e più rinuova,</l>
     <l n="834">quanto spenger più cerca, il rio sospetto:</l>
     <l n="835">come l'incauto augel che si ritrova</l>
     <l n="836">in ragna o in visco aver dato di petto,</l>
     <l n="837">quanto più batte l'ale e più si prova</l>
     <l n="838">di disbrigar, più vi si lega stretto.</l>
     <l n="839">Orlando viene ove s'incurva il monte</l>
     <l n="840">a guisa d'arco in su la chiara fonte.</l>
    </lg>
    <lg n="106">
     <l n="841">Aveano in su l'entrata il luogo adorno</l>
     <l n="842">coi piedi storti edere e viti erranti.</l>
     <l n="843">Quivi soleano al più cocente giorno</l>
     <l n="844">stare abbracciati i duo felici amanti.</l>
     <l n="845">V'aveano i nomi lor dentro e d'intorno,</l>
     <l n="846">più che in altro dei luoghi circonstanti,</l>
     <l n="847">scritti, qual con carbone e qual con gesso,</l>
     <l n="848">e qual con punte di coltelli impresso.</l>
    </lg>
    <lg n="107">
     <l n="849">Il mesto conte a piè quivi discese;</l>
     <l n="850">e vide in su l'entrata de la grotta</l>
     <l n="851">parole assai, che di sua man distese</l>
     <l n="852">Medoro avea, che parean scritte allotta.</l>
     <l n="853">Del gran piacer che ne la grotta prese,</l>
     <l n="854">questa sentenzia in versi avea ridotta.</l>
     <l n="855">Che fosse culta in suo linguaggio io penso;</l>
     <l n="856">et era ne la nostra tale il senso:</l>
    </lg>
    <lg n="108">
     <l n="857">- Liete piante, verdi erbe, limpide acque,</l>
     <l n="858">spelunca opaca e di fredde ombre grata,</l>
     <l n="859">dove la bella Angelica che nacque</l>
     <l n="860">di Galafron, da molti invano amata,</l>
     <l n="861">spesso ne le mie braccia nuda giacque;</l>
     <l n="862">de la commodità che qui m'è data,</l>
     <l n="863">io povero Medor ricompensarvi</l>
     <l n="864">d'altro non posso, che d'ognior lodarvi:</l>
    </lg>
    <lg n="109">
     <l n="865">e di pregare ogni signore amante,</l>
     <l n="866">e cavallieri e damigelle, e ognuna</l>
     <l n="867">persona, o paesana o viandante,</l>
     <l n="868">che qui sua volontà meni o Fortuna;</l>
     <l n="869">ch'all'erbe, all'ombre, all'antro, al rio, alle piante</l>
     <l n="870">dica: benigno abbiate e sole e luna,</l>
     <l n="871">e de le ninfe il coro, che proveggia</l>
     <l n="872">che non conduca a voi pastor mai greggia. -</l>
    </lg>
    <lg n="110">
     <l n="873">Era scritto in arabico, che 'l conte</l>
     <l n="874">intendea così ben come latino:</l>
     <l n="875">fra molte lingue e molte ch'avea pronte,</l>
     <l n="876">prontissima avea quella il paladino;</l>
     <l n="877">e gli schivò più volte e danni et onte,</l>
     <l n="878">che si trovò tra il popul saracino:</l>
     <l n="879">ma non si vanti, se già n'ebbe frutto;</l>
     <l n="880">ch'un danno or n'ha, che può scontargli il tutto.</l>
    </lg>
    <lg n="111">
     <l n="881">Tre volte e quattro e sei lesse lo scritto</l>
     <l n="882">quello infelice, e pur cercando invano</l>
     <l n="883">che non vi fosse quel che v'era scritto;</l>
     <l n="884">e sempre lo vedea più chiaro e piano:</l>
     <l n="885">et ogni volta in mezzo il petto afflitto</l>
     <l n="886">stringersi il cor sentia con fredda mano.</l>
     <l n="887">Rimase al fin con gli occhi e con la mente</l>
     <l n="888">fissi nel sasso, al sasso indifferente.</l>
    </lg>
    <lg n="112">
     <l n="889">Fu allora per uscir del sentimento,</l>
     <l n="890">sì tutto in preda del dolor si lassa.</l>
     <l n="891">Credete a chi n'ha fatto esperimento,</l>
     <l n="892">che questo è 'l duol che tutti gli altri passa.</l>
     <l n="893">Caduto gli era sopra il petto il mento,</l>
     <l n="894">la fronte priva di baldanza e bassa;</l>
     <l n="895">né poté aver (che 'l duol l'occupò tanto)</l>
     <l n="896">alle querele voce, o umore al pianto.</l>
    </lg>
    <lg n="113">
     <l n="897">L'impetuosa doglia entro rimase,</l>
     <l n="898">che volea tutta uscir con troppa fretta.</l>
     <l n="899">Così veggiàn restar l'acqua nel vase,</l>
     <l n="900">che largo il ventre e la bocca abbia stretta;</l>
     <l n="901">che nel voltar che si fa in su la base,</l>
     <l n="902">l'umor che vorria uscir, tanto s'affretta,</l>
     <l n="903">e ne l'angusta via tanto s'intrica,</l>
     <l n="904">ch'a goccia a goccia fuore esce a fatica.</l>
    </lg>
    <lg n="114">
     <l n="905">Poi ritorna in sé alquanto, e pensa come</l>
     <l n="906">possa esser che non sia la cosa vera:</l>
     <l n="907">che voglia alcun così infamare il nome</l>
     <l n="908">de la sua donna e crede e brama e spera,</l>
     <l n="909">o gravar lui d'insoportabil some</l>
     <l n="910">tanto di gelosia, che se ne pèra;</l>
     <l n="911">et abbia quel, sia chi si voglia stato,</l>
     <l n="912">molto la man di lei bene imitato.</l>
    </lg>
    <lg n="115">
     <l n="913">In così poca, in così debol speme</l>
     <l n="914">sveglia gli spirti e gli rifranca un poco;</l>
     <l n="915">indi al suo Brigliadoro il dosso preme,</l>
     <l n="916">dando già il sole alla sorella loco.</l>
     <l n="917">Non molto va, che da le vie supreme</l>
     <l n="918">dei tetti uscir vede il vapor del fuoco,</l>
     <l n="919">sente cani abbaiar, muggiare armento:</l>
     <l n="920">viene alla villa, e piglia alloggiamento.</l>
    </lg>
    <lg n="116">
     <l n="921">Languido smonta, e lascia Brigliadoro</l>
     <l n="922">a un discreto garzon che n'abbia cura;</l>
     <l n="923">altri il disarma, altri gli sproni d'oro</l>
     <l n="924">gli leva, altri a forbir va l'armatura.</l>
     <l n="925">Era questa la casa ove Medoro</l>
     <l n="926">giacque ferito, e v'ebbe alta avventura.</l>
     <l n="927">Corcarsi Orlando e non cenar domanda,</l>
     <l n="928">di dolor sazio e non d'altra vivanda.</l>
    </lg>
    <lg n="117">
     <l n="929">Quanto più cerca ritrovar quiete,</l>
     <l n="930">tanto ritrova più travaglio e pena;</l>
     <l n="931">che de l'odiato scritto ogni parete,</l>
     <l n="932">ogni uscio, ogni finestra vede piena.</l>
     <l n="933">Chieder ne vuol: poi tien le labra chete;</l>
     <l n="934">che teme non si far troppo serena,</l>
     <l n="935">troppo chiara la cosa che di nebbia</l>
     <l n="936">cerca offuscar, perché men nuocer debbia.</l>
    </lg>
    <lg n="118">
     <l n="937">Poco gli giova usar fraude a se stesso;</l>
     <l n="938">che senza domandarne, è chi ne parla.</l>
     <l n="939">Il pastor che lo vede così oppresso</l>
     <l n="940">da sua tristizia, e che voria levarla,</l>
     <l n="941">l'istoria nota a sé, che dicea spesso</l>
     <l n="942">di quei duo amanti a chi volea ascoltarla,</l>
     <l n="943">ch'a molti dilettevole fu a udire,</l>
     <l n="944">gl'incominciò senza rispetto a dire:</l>
    </lg>
    <lg n="119">
     <l n="945">come esso a' prieghi d'Angelica bella</l>
     <l n="946">portato avea Medoro alla sua villa,</l>
     <l n="947">ch'era ferito gravemente; e ch'ella</l>
     <l n="948">curò la piaga, e in pochi dì guarilla:</l>
     <l n="949">ma che nel cor d'una maggior di quella</l>
     <l n="950">lei ferì Amor; e di poca scintilla</l>
     <l n="951">l'accese tanto e sì cocente fuoco,</l>
     <l n="952">che n'ardea tutta, e non trovava loco:</l>
    </lg>
    <lg n="120">
     <l n="953">e sanza aver rispetto ch'ella fusse</l>
     <l n="954">figlia del maggior re ch'abbia il Levante,</l>
     <l n="955">da troppo amor constretta si condusse</l>
     <l n="956">a farsi moglie d'un povero fante.</l>
     <l n="957">All'ultimo l'istoria si ridusse,</l>
     <l n="958">che 'l pastor fe' portar la gemma inante,</l>
     <l n="959">ch'alla sua dipartenza, per mercede</l>
     <l n="960">del buono albergo, Angelica gli diede.</l>
    </lg>
    <lg n="121">
     <l n="961">Questa conclusion fu la secure</l>
     <l n="962">che 'l capo a un colpo gli levò dal collo,</l>
     <l n="963">poi che d'innumerabil battiture</l>
     <l n="964">si vide il manigoldo Amor satollo.</l>
     <l n="965">Celar si studia Orlando il duolo; e pure</l>
     <l n="966">quel gli fa forza, e male asconder pòllo:</l>
     <l n="967">per lacrime e suspir da bocca e d'occhi</l>
     <l n="968">convien, voglia o non voglia, al fin che scocchi.</l>
    </lg>
    <lg n="122">
     <l n="969">Poi ch'allargare il freno al dolor puote</l>
     <l n="970">(che resta solo e senza altrui rispetto),</l>
     <l n="971">giù dagli occhi rigando per le gote</l>
     <l n="972">sparge un fiume di lacrime sul petto:</l>
     <l n="973">sospira e geme, e va con spesse ruote</l>
     <l n="974">di qua di là tutto cercando il letto;</l>
     <l n="975">e più duro ch'un sasso, e più pungente</l>
     <l n="976">che se fosse d'urtica, se lo sente.</l>
    </lg>
    <lg n="123">
     <l n="977">In tanto aspro travaglio gli soccorre</l>
     <l n="978">che nel medesmo letto in che giaceva,</l>
     <l n="979">l'ingrata donna venutasi a porre</l>
     <l n="980">col suo drudo più volte esser doveva.</l>
     <l n="981">Non altrimenti or quella piuma abborre,</l>
     <l n="982">né con minor prestezza se ne leva,</l>
     <l n="983">che de l'erba il villan che s'era messo</l>
     <l n="984">per chiuder gli occhi, e vegga il serpe appresso.</l>
    </lg>
    <lg n="124">
     <l n="985">Quel letto, quella casa, quel pastore</l>
     <l n="986">immantinente in tant'odio gli casca,</l>
     <l n="987">che senza aspettar luna, o che l'albóre</l>
     <l n="988">che va dinanzi al nuovo giorno nasca,</l>
     <l n="989">piglia l'arme e il destriero, et esce fuore</l>
     <l n="990">per mezzo il bosco alla più oscura frasca;</l>
     <l n="991">e quando poi gli è aviso d'esser solo,</l>
     <l n="992">con gridi et urli apre le porte al duolo.</l>
    </lg>
    <lg n="125">
     <l n="993">Di pianger mai, mai di gridar non resta;</l>
     <l n="994">né la notte né 'l dì si dà mai pace.</l>
     <l n="995">Fugge cittadi e borghi, e alla foresta</l>
     <l n="996">sul terren duro al discoperto giace.</l>
     <l n="997">Di sé si maraviglia ch'abbia in testa</l>
     <l n="998">una fontana d'acqua sì vivace,</l>
     <l n="999">e come sospirar possa mai tanto;</l>
     <l n="1000">e spesso dice a sé così nel pianto:</l>
    </lg>
    <lg n="126">
     <l n="1001">- Queste non son più lacrime, che fuore</l>
     <l n="1002">stillo dagli occhi con sì larga vena.</l>
     <l n="1003">Non suppliron le lacrime al dolore:</l>
     <l n="1004">finîr, ch'a mezzo era il dolore a pena.</l>
     <l n="1005">Dal fuoco spinto ora il vitale umore</l>
     <l n="1006">fugge per quella via ch'agli occhi mena;</l>
     <l n="1007">et è quel che si versa, e trarrà insieme</l>
     <l n="1008">e 'l dolore e la vita all'ore estreme.</l>
    </lg>
    <lg n="127">
     <l n="1009">Questi ch'indizio fan del mio tormento,</l>
     <l n="1010">sospir non sono, né i sospir son tali.</l>
     <l n="1011">Quelli han triegua talora; io mai non sento</l>
     <l n="1012">che 'l petto mio men la sua pena esali.</l>
     <l n="1013">Amor che m'arde il cor, fa questo vento,</l>
     <l n="1014">mentre dibatte intorno al fuoco l'ali.</l>
     <l n="1015">Amor, con che miracolo lo fai,</l>
     <l n="1016">che 'n fuoco il tenghi, e nol consumi mai?</l>
    </lg>
    <lg n="128">
     <l n="1017">Non son, non sono io quel che paio in viso:</l>
     <l n="1018">quel ch'era Orlando è morto et è sotterra;</l>
     <l n="1019">la sua donna ingratissima l'ha ucciso:</l>
     <l n="1020">sì, mancando di fé, gli ha fatto guerra.</l>
     <l n="1021">Io son lo spirto suo da lui diviso,</l>
     <l n="1022">ch'in questo inferno tormentandosi erra,</l>
     <l n="1023">acciò con l'ombra sia, che sola avanza,</l>
     <l n="1024">esempio a chi in Amor pone speranza. -</l>
    </lg>
    <lg n="129">
     <l n="1025">Pel bosco errò tutta la notte il conte;</l>
     <l n="1026">e allo spuntar della diurna fiamma</l>
     <l n="1027">lo tornò il suo destin sopra la fonte</l>
     <l n="1028">dove Medoro insculse l'epigramma.</l>
     <l n="1029">Veder l'ingiuria sua scritta nel monte</l>
     <l n="1030">l'accese sì, ch'in lui non restò dramma</l>
     <l n="1031">che non fosse odio, rabbia, ira e furore;</l>
     <l n="1032">né più indugiò, che trasse il brando fuore.</l>
    </lg>
    <lg n="130">
     <l n="1033">Tagliò lo scritto e 'l sasso, e sin al cielo</l>
     <l n="1034">a volo alzar fe' le minute schegge.</l>
     <l n="1035">Infelice quell'antro, et ogni stelo</l>
     <l n="1036">in cui Medoro e Angelica si legge!</l>
     <l n="1037">Così restâr quel dì, ch'ombra né gielo</l>
     <l n="1038">a pastor mai non daran più, né a gregge:</l>
     <l n="1039">e quella fonte, già sì chiara e pura,</l>
     <l n="1040">da cotanta ira fu poco sicura;</l>
    </lg>
    <lg n="131">
     <l n="1041">che rami e ceppi e tronchi e sassi e zolle</l>
     <l n="1042">non cessò di gittar ne le bell'onde,</l>
     <l n="1043">fin che da sommo ad imo sì turbolle,</l>
     <l n="1044">che non furo mai più chiare né monde.</l>
     <l n="1045">E stanco al fin, e al fin di sudor molle,</l>
     <l n="1046">poi che la lena vinta non risponde</l>
     <l n="1047">allo sdegno, al grave odio, all'ardente ira,</l>
     <l n="1048">cade sul prato, e verso il ciel sospira.</l>
    </lg>
    <lg n="132">
     <l n="1049">Afflitto e stanco al fin cade ne l'erba,</l>
     <l n="1050">e ficca gli occhi al cielo, e non fa motto.</l>
     <l n="1051">Senza cibo e dormir così si serba,</l>
     <l n="1052">che 'l sole esce tre volte e torna sotto.</l>
     <l n="1053">Di crescer non cessò la pena acerba,</l>
     <l n="1054">che fuor del senno al fin l'ebbe condotto.</l>
     <l n="1055">Il quarto dì, da gran furor commosso,</l>
     <l n="1056">e maglie e piastre si stracciò di dosso.</l>
    </lg>
    <lg n="133">
     <l n="1057">Qui riman l'elmo, e là riman lo scudo,</l>
     <l n="1058">lontan gli arnesi, e più lontan l'usbergo:</l>
     <l n="1059">l'arme sue tutte, in somma vi concludo,</l>
     <l n="1060">avean pel bosco differente albergo.</l>
     <l n="1061">E poi si squarciò i panni, e mostrò ignudo</l>
     <l n="1062">l'ispido ventre e tutto 'l petto e 'l tergo;</l>
     <l n="1063">e cominciò la gran follia, sì orrenda,</l>
     <l n="1064">che de la più non sarà mai ch'intenda.</l>
    </lg>
    <lg n="134">
     <l n="1065">In tanta rabbia, in tanto furor venne,</l>
     <l n="1066">che rimase offuscato in ogni senso.</l>
     <l n="1067">Di tor la spada in man non gli sovenne;</l>
     <l n="1068">che fatte avria mirabil cose, penso.</l>
     <l n="1069">Ma né quella, né scure, né bipenne</l>
     <l n="1070">era bisogno al suo vigore immenso.</l>
     <l n="1071">Quivi fe' ben de le sue prove eccelse,</l>
     <l n="1072">ch'un alto pino al primo crollo svelse:</l>
    </lg>
    <lg n="135">
     <l n="1073">e svelse dopo il primo altri parecchi,</l>
     <l n="1074">come fosser finocchi, ebuli o aneti;</l>
     <l n="1075">e fe' il simil di querce e d'olmi vecchi,</l>
     <l n="1076">di faggi e d'orni e d'illici e d'abeti.</l>
     <l n="1077">Quel ch'un ucellator che s'apparecchi</l>
     <l n="1078">il campo mondo, fa, per por le reti,</l>
     <l n="1079">dei giunchi e de le stoppie e de l'urtiche,</l>
     <l n="1080">facea de cerri e d'altre piante antiche.</l>
    </lg>
    <lg n="136">
     <l n="1081">I pastor che sentito hanno il fracasso,</l>
     <l n="1082">lasciando il gregge sparso alla foresta,</l>
     <l n="1083">chi di qua, chi di là, tutti a gran passo</l>
     <l n="1084">vi vengono a veder che cosa è questa.</l>
     <l n="1085">Ma son giunto a quel segno il qual s'io passo</l>
     <l n="1086">vi potria la mia istoria esser molesta;</l>
     <l n="1087">et io la vo' più tosto diferire,</l>
     <l n="1088">che v'abbia per lunghezza a fastidire.</l>
    </lg>
   </lg>
  </body>
 </text>
</TEI>