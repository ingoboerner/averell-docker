<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Orlando Furioso - Canto 37</title>
    <author>Ludovico Ariosto</author>
   </titleStmt>
   <extent>
    <measure unit="stanza">122</measure>
    <measure unit="line">976</measure>
   </extent>
   <publicationStmt>
    <publisher>UNED University</publisher>
    <idno>Ludovico Ariosto_orlando-furioso-canto-37</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Orlando Furioso - Canto 37</title>
     <author>Ludovico Ariosto</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Orlando Furioso - Canto 37</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Se, come in acquistar qualch'altro dono</l>
     <l n="2">che senza industria non può dar Natura,</l>
     <l n="3">affaticate notte e dì si sono</l>
     <l n="4">con somma diligenzia e lunga cura</l>
     <l n="5">le valorose donne, e se con buono</l>
     <l n="6">successo n'è uscit'opra non oscura;</l>
     <l n="7">così si fosson poste a quelli studi</l>
     <l n="8">ch'immortal fanno le mortal virtudi;</l>
    </lg>
    <lg n="2">
     <l n="9">e che per se medesime potuto</l>
     <l n="10">avesson dar memoria alle sue lode,</l>
     <l n="11">non mendicar dagli scrittori aiuto,</l>
     <l n="12">ai quali astio et invidia il cor sì rode,</l>
     <l n="13">che 'l ben che ne puon dir, spesso è taciuto,</l>
     <l n="14">e 'l mal, quanto ne san, per tutto s'ode;</l>
     <l n="15">tanto il lor nome sorgeria, che forse</l>
     <l n="16">viril fama a tal grado unqua non sorse.</l>
    </lg>
    <lg n="3">
     <l n="17">Non basta a molti di prestarsi l'opra</l>
     <l n="18">in far l'un l'altro glorioso al mondo,</l>
     <l n="19">ch'anco studian di far che si discuopra</l>
     <l n="20">ciò che le donne hanno fra lor d'immondo.</l>
     <l n="21">Non le vorrian lasciar venir di sopra,</l>
     <l n="22">e quanto puon, fan per cacciarle al fondo:</l>
     <l n="23">dico gli antiqui; quasi l'onor debbia</l>
     <l n="24">d'esse il lor oscurar, come il sol nebbia.</l>
    </lg>
    <lg n="4">
     <l n="25">Ma non ebbe e non ha mano né lingua,</l>
     <l n="26">formando in voce o discrivendo in carte</l>
     <l n="27">(quantunque il mal, quanto può, accresce e impingua,</l>
     <l n="28">e minuendo il ben va con ogni arte),</l>
     <l n="29">poter però, che de le donne estingua</l>
     <l n="30">la gloria sì, che non ne resti parte;</l>
     <l n="31">ma non già tal, che presso al segno giunga,</l>
     <l n="32">né ch'anco se gli accosti di gran lunga:</l>
    </lg>
    <lg n="5">
     <l n="33">ch'Arpalice non fu, non fu Tomiri,</l>
     <l n="34">non fu chi Turno, non chi Ettor soccorse;</l>
     <l n="35">non chi seguita da Sidonii e Tiri</l>
     <l n="36">andò per lungo mare in Libia a porse;</l>
     <l n="37">non Zenobia, non quella che gli Assiri,</l>
     <l n="38">i Persi e gl'Indi con vittoria scórse:</l>
     <l n="39">non fur queste e poch'altre degne sole,</l>
     <l n="40">di cui per arme eterna fama vole.</l>
    </lg>
    <lg n="6">
     <l n="41">E di fedeli e caste e saggie e forti</l>
     <l n="42">stato ne son, non pur in Grecia e in Roma,</l>
     <l n="43">ma in ogni parte ove fra gl'Indi e gli Orti</l>
     <l n="44">de le Esperide il Sol spiega la chioma:</l>
     <l n="45">de le quai sono i pregi agli onor morti,</l>
     <l n="46">sì ch'a pena di mille una si noma;</l>
     <l n="47">e questo, perché avuto hanno ai lor tempi</l>
     <l n="48">gli scrittori bugiardi, invidi et empi.</l>
    </lg>
    <lg n="7">
     <l n="49">Non restate però, donne, a cui giova</l>
     <l n="50">il bene oprar, di seguir vostra via;</l>
     <l n="51">né da vostra alta impresa vi rimuova</l>
     <l n="52">tema che degno onor non vi si dia:</l>
     <l n="53">che, come cosa buona non si trova</l>
     <l n="54">che duri sempre, così ancor né ria.</l>
     <l n="55">Se le carte sin qui state e gl'inchiostri</l>
     <l n="56">per voi non sono, or sono a' tempi nostri.</l>
    </lg>
    <lg n="8">
     <l n="57">Dianzi Marullo et il Pontan per vui</l>
     <l n="58">sono, e duo Strozzi, il padre e 'l figlio, stati:</l>
     <l n="59">c'è il Bembo, c'è il Capel, c'è chi, qual lui</l>
     <l n="60">vediamo, ha tali i cortigian formati:</l>
     <l n="61">c'è un Luigi Alaman: ce ne son dui,</l>
     <l n="62">di par da Marte e da le Muse amati,</l>
     <l n="63">ambi del sangue che regge la terra</l>
     <l n="64">che 'l Menzo fende e d'alti stagni serra.</l>
    </lg>
    <lg n="9">
     <l n="65">Di questi l'uno, oltre che 'l proprio instinto</l>
     <l n="66">ad onorarvi e a riverirvi inchina,</l>
     <l n="67">e far Parnasso risonare e Cinto</l>
     <l n="68">di vostra laude, e porla al ciel vicina;</l>
     <l n="69">l'amor, la fede, il saldo e non mai vinto</l>
     <l n="70">per minacciar di strazii e di ruina,</l>
     <l n="71">animo ch'Issabella gli ha dimostro,</l>
     <l n="72">lo fa, assai più che di se stesso, vostro:</l>
    </lg>
    <lg n="10">
     <l n="73">sì che non è per mai trovarsi stanco</l>
     <l n="74">di farvi onor nei suoi vivaci carmi:</l>
     <l n="75">e s'altri vi dà biasmo, non è ch'anco</l>
     <l n="76">sia più pronto di lui per pigliar l'armi:</l>
     <l n="77">e non ha il mondo cavallier che manco</l>
     <l n="78">la vita sua per la virtù rispiarmi.</l>
     <l n="79">Dà insieme egli materia ond'altri scriva,</l>
     <l n="80">e fa la gloria altrui, scrivendo, viva.</l>
    </lg>
    <lg n="11">
     <l n="81">Et è ben degno che sì ricca donna,</l>
     <l n="82">ricca di tutto quel valor che possa</l>
     <l n="83">esser fra quante al mondo portin gonna,</l>
     <l n="84">mai non si sia di sua constanzia mossa;</l>
     <l n="85">e sia stata per lui vera colonna,</l>
     <l n="86">sprezzando di Fortuna ogni percossa:</l>
     <l n="87">di lei degno egli, e degna ella di lui;</l>
     <l n="88">né meglio s'accoppiaro unque altri dui.</l>
    </lg>
    <lg n="12">
     <l n="89">Nuovi trofei pon su la riva d'Oglio;</l>
     <l n="90">ch'in mezzo a ferri, a fuochi, a navi, a ruote</l>
     <l n="91">ha sparso alcun tanto ben scritto foglio,</l>
     <l n="92">che 'l vicin fiume invidia aver gli puote.</l>
     <l n="93">Appresso a questo un Ercol Bentivoglio</l>
     <l n="94">fa chiaro il vostro onor con chiare note,</l>
     <l n="95">e Renato Trivulcio, e 'l mio Guidetto,</l>
     <l n="96">e 'l Molza, a dir di voi da Febo eletto.</l>
    </lg>
    <lg n="13">
     <l n="97">C'è 'l duca de' Carnuti Ercol, figliuolo</l>
     <l n="98">del duca mio, che spiega l'ali come</l>
     <l n="99">canoro cigno, e va cantando a volo,</l>
     <l n="100">e fin al cielo udir fa il vostro nome.</l>
     <l n="101">C'è il mio signor del Vasto, a cui non solo</l>
     <l n="102">di dare a mille Atene e a mille Rome</l>
     <l n="103">di sé materia basta, ch'anco accenna</l>
     <l n="104">volervi eterne far con la sua penna.</l>
    </lg>
    <lg n="14">
     <l n="105">Et oltre a questi et altri ch'oggi avete,</l>
     <l n="106">che v'hanno dato gloria e ve la dànno,</l>
     <l n="107">voi per voi stesse dar ve la potete;</l>
     <l n="108">poi che molte, lasciando l'ago e 'l panno,</l>
     <l n="109">son con le Muse a spegnersi la sete</l>
     <l n="110">al fonte d'Aganippe andate, e vanno;</l>
     <l n="111">e ne ritornan tai che l'opra vostra</l>
     <l n="112">è più bisogno a noi, ch'a voi la nostra.</l>
    </lg>
    <lg n="15">
     <l n="113">Se chi sian queste, e di ciascun voglio</l>
     <l n="114">render buon conto, e degno pregio darle,</l>
     <l n="115">bisognerà ch'io verghi più d'un foglio,</l>
     <l n="116">e ch'oggi il canto mio d'altro non parle:</l>
     <l n="117">e s'a lodarne cinque o sei ne toglio,</l>
     <l n="118">io potrei l'altre offendere e sdegnarle.</l>
     <l n="119">Che farò dunque? Ho da tacer d'ognuna,</l>
     <l n="120">o pur fra tante sceglierne sol una?</l>
    </lg>
    <lg n="16">
     <l n="121">Sceglieronne una; e sceglierolla tale,</l>
     <l n="122">che superato avrà l'invidia in modo,</l>
     <l n="123">che nessun'altra potrà avere a male,</l>
     <l n="124">se l'altre taccio, e se lei sola lodo.</l>
     <l n="125">Quest'una ha non pur sé fatta immortale</l>
     <l n="126">col dolce stil di che il meglior non odo;</l>
     <l n="127">ma può qualunque di cui parli o scriva,</l>
     <l n="128">trar del sepolcro, e far ch'eterno viva.</l>
    </lg>
    <lg n="17">
     <l n="129">Come Febo la candida sorella</l>
     <l n="130">fa più di luce adorna, e più la mira</l>
     <l n="131">che Venere o che Maia o ch'altra stella</l>
     <l n="132">che va col cielo o che da sé si gira:</l>
     <l n="133">così facundia, più ch'all'altre, a quella</l>
     <l n="134">di ch'io vi parlo, e più dolcezza spira;</l>
     <l n="135">e dà tal forza all'alte sue parole,</l>
     <l n="136">ch'orna a' dì nostri il ciel d'un altro sole.</l>
    </lg>
    <lg n="18">
     <l n="137">Vittoria è 'l nome; e ben conviensi a nata</l>
     <l n="138">fra le vittorie, et a chi, o vada o stanzi,</l>
     <l n="139">di trofei sempre e di trionfi ornata,</l>
     <l n="140">la vittoria abbia seco, o dietro o inanzi.</l>
     <l n="141">Questa è un'altra Artemisia, che lodata</l>
     <l n="142">fu di pietà verso il suo Mausolo; anzi</l>
     <l n="143">tanto maggior, quanto è più assai bell'opra,</l>
     <l n="144">che por sotterra un uom, trarlo di sopra.</l>
    </lg>
    <lg n="19">
     <l n="145">Se Laodamìa, se la moglier di Bruto,</l>
     <l n="146">s'Arria, s'Argia, s'Evadne, e s'altre molte</l>
     <l n="147">meritâr laude per aver voluto,</l>
     <l n="148">morti i mariti, esser con lor sepolte;</l>
     <l n="149">quanto onore a Vittoria è più dovuto,</l>
     <l n="150">che di Lete e del rio che nove volte</l>
     <l n="151">l'ombre circonda, ha tratto il suo consorte,</l>
     <l n="152">mal grado de le Parche e de la Morte!</l>
    </lg>
    <lg n="20">
     <l n="153">S'al fiero Achille invidia de la chiara</l>
     <l n="154">meonia tromba il Macedonico ebbe,</l>
     <l n="155">quanto, invitto Francesco di Pescara,</l>
     <l n="156">maggiore a te, se vivesse or, l'avrebbe!</l>
     <l n="157">che sì casta mogliere e a te sì cara</l>
     <l n="158">canti l'eterno onor che ti si debbe,</l>
     <l n="159">e che per lei sì 'l nome tuo rimbombe,</l>
     <l n="160">che da bramar non hai più chiare trombe.</l>
    </lg>
    <lg n="21">
     <l n="161">Se quanto dir se ne potrebbe, o quanto</l>
     <l n="162">io n'ho desir, volessi porre in carte,</l>
     <l n="163">ne direi lungamente; ma non tanto,</l>
     <l n="164">ch'a dir non ne restasse anco gran parte:</l>
     <l n="165">e di Marfisa e dei compagni intanto</l>
     <l n="166">la bella istoria rimarria da parte,</l>
     <l n="167">la quale io vi promisi di seguire,</l>
     <l n="168">s'in questo canto mi verreste a udire.</l>
    </lg>
    <lg n="22">
     <l n="169">Ora essendo voi qui per ascoltarmi,</l>
     <l n="170">et io per non mancar de la promessa,</l>
     <l n="171">serberò a maggior ozio di provarmi</l>
     <l n="172">ch'ogni laude di lei sia da me espressa;</l>
     <l n="173">non perch'io creda bisognar miei carmi</l>
     <l n="174">a chi se ne fa copia da se stessa;</l>
     <l n="175">ma sol per satisfare a questo mio,</l>
     <l n="176">c'ho d'onorarla e di lodar, disio.</l>
    </lg>
    <lg n="23">
     <l n="177">Donne, io conchiudo in somma, ch'ogni etate</l>
     <l n="178">molte ha di voi degne d'istoria avute;</l>
     <l n="179">ma per invidia di scrittori state</l>
     <l n="180">non sète dopo morte conosciute:</l>
     <l n="181">il che più non sarà, poi che voi fate</l>
     <l n="182">per voi stesse immortal vostra virtute.</l>
     <l n="183">Se far le due cognate sapean questo,</l>
     <l n="184">si sapria meglio ogni lor degno gesto.</l>
    </lg>
    <lg n="24">
     <l n="185">Di Bradamante e di Marfisa dico,</l>
     <l n="186">le cui vittoriose inclite prove</l>
     <l n="187">di ritornare in luce m'affatico;</l>
     <l n="188">ma de le diece mancanmi le nove.</l>
     <l n="189">Queste ch'io so, ben volentieri esplìco;</l>
     <l n="190">sì perché ogni bell'opra si de', dove</l>
     <l n="191">occulta sia, scoprir, sì perché bramo</l>
     <l n="192">a voi, donne, aggradir, ch'onoro et amo.</l>
    </lg>
    <lg n="25">
     <l n="193">Stava Ruggier, com'io vi dissi, in atto</l>
     <l n="194">di partirsi, et avea commiato preso,</l>
     <l n="195">e dall'arbore il brando già ritratto,</l>
     <l n="196">che, come dianzi, non gli fu conteso;</l>
     <l n="197">quando un gran pianto, che non lungo tratto</l>
     <l n="198">era lontan, lo fe' restar sospeso;</l>
     <l n="199">e con le donne a quella via si mosse,</l>
     <l n="200">per aiutar, dove bisogno fosse.</l>
    </lg>
    <lg n="26">
     <l n="201">Spingonsi inanzi, e via più chiaro il suon ne</l>
     <l n="202">viene, e via più son le parole intese.</l>
     <l n="203">Giunti ne la vallea, trovan tre donne</l>
     <l n="204">che fan quel duolo, assai strane in arnese;</l>
     <l n="205">che fin all'ombilico ha lor le gonne</l>
     <l n="206">scorciate non so chi poco cortese:</l>
     <l n="207">e per non saper meglio elle celarsi,</l>
     <l n="208">sedeano in terra, e non ardian levarsi.</l>
    </lg>
    <lg n="27">
     <l n="209">Come quel figlio di Vulcan, che venne</l>
     <l n="210">fuor de la polve senza madre in vita,</l>
     <l n="211">e Pallade nutrir fe' con solenne</l>
     <l n="212">cura d'Aglauro, al veder troppo ardita,</l>
     <l n="213">sedendo, ascosi i brutti piedi tenne</l>
     <l n="214">su la quadriga da lui prima ordita;</l>
     <l n="215">così quelle tre giovani le cose</l>
     <l n="216">secrete lor tenean, sedendo, ascose.</l>
    </lg>
    <lg n="28">
     <l n="217">Lo spettacolo enorme e disonesto</l>
     <l n="218">l'una e l'altra magnanima guerriera</l>
     <l n="219">fe' del color che nei giardin di Pesto</l>
     <l n="220">esser la rosa suol da primavera.</l>
     <l n="221">Riguardò Bradamante, e manifesto</l>
     <l n="222">tosto le fu ch'Ullania una d'esse era,</l>
     <l n="223">Ullania che da l'Isola Perduta</l>
     <l n="224">in Francia messaggiera era venuta:</l>
    </lg>
    <lg n="29">
     <l n="225">e riconobbe non men l'altre due;</l>
     <l n="226">che dove vide lei, vide esse ancora.</l>
     <l n="227">Ma se n'andaron le parole sue</l>
     <l n="228">a quella de le tre ch'ella più onora;</l>
     <l n="229">e le domanda chi sì iniquo fue,</l>
     <l n="230">e sì di legge e di costumi fuora,</l>
     <l n="231">che quei segreti agli occhi altrui riveli,</l>
     <l n="232">che, quanto può, par che Natura celi.</l>
    </lg>
    <lg n="30">
     <l n="233">Ullania che conosce Bradamante,</l>
     <l n="234">non meno ch'alle insegne, alla favella,</l>
     <l n="235">esser colei che pochi giorni inante</l>
     <l n="236">avea gittati i tre guerrier di sella,</l>
     <l n="237">narra che ad un castel poco distante</l>
     <l n="238">una ria gente e di pietà ribella,</l>
     <l n="239">oltre all'ingiuria di scorciarle i panni,</l>
     <l n="240">l'avea battuta e fatto l'altri danni.</l>
    </lg>
    <lg n="31">
     <l n="241">Né le sa dir che de lo scudo sia,</l>
     <l n="242">né dei tre re che per tanti paesi</l>
     <l n="243">fatto le avean sì lunga compagnia:</l>
     <l n="244">non sa se morti, o sian restati presi;</l>
     <l n="245">e dice c'ha pigliata questa via,</l>
     <l n="246">ancor ch'andare a piè molto le pesi,</l>
     <l n="247">per richiamarsi de l'oltraggio a Carlo,</l>
     <l n="248">sperando che non sia per tolerarlo.</l>
    </lg>
    <lg n="32">
     <l n="249">Alle guerriere et a Ruggier, che meno</l>
     <l n="250">non han pietosi i cor, ch'audaci e forti,</l>
     <l n="251">de' bei visi turbò l'aer sereno</l>
     <l n="252">l'udire, e più il veder sì gravi torti:</l>
     <l n="253">et obliando ogn'altro affar che avieno,</l>
     <l n="254">e senza che li prieghi o che gli esorti</l>
     <l n="255">la donna afflitta a far la sua vendetta,</l>
     <l n="256">piglian la via verso quel luogo in fretta.</l>
    </lg>
    <lg n="33">
     <l n="257">Di commune parer le sopraveste,</l>
     <l n="258">mosse da gran bontà, s'aveano tratte,</l>
     <l n="259">ch'a ricoprir le parti meno oneste</l>
     <l n="260">di quelle sventurate assai furo atte.</l>
     <l n="261">Bradamante non vuol ch'Ullania peste</l>
     <l n="262">le strade a piè, ch'avea a piede anco fatte,</l>
     <l n="263">e se la leva in groppa del destriero;</l>
     <l n="264">l'altra Marfisa, l'altra il buon Ruggiero.</l>
    </lg>
    <lg n="34">
     <l n="265">Ullania a Bradamante che la porta</l>
     <l n="266">mostra la via che va al castel più dritta:</l>
     <l n="267">Bradamante all'incontro lei conforta</l>
     <l n="268">che la vendicherà di chi l'ha afflitta.</l>
     <l n="269">Lascian la valle, e per via lunga e torta</l>
     <l n="270">sagliono un colle or a man manca or ritta;</l>
     <l n="271">e prima il sol fu dentro il mare ascoso,</l>
     <l n="272">che volesser tra via prender riposo.</l>
    </lg>
    <lg n="35">
     <l n="273">Trovaro una villetta che la schena</l>
     <l n="274">d'un erto colle, aspro a salir, tenea;</l>
     <l n="275">ove ebbon buono albergo e buona cena,</l>
     <l n="276">quale avere in quel loco si potea.</l>
     <l n="277">Si mirano d'intorno, e quivi piena</l>
     <l n="278">ogni parte di donne si vedea,</l>
     <l n="279">quai giovani, quai vecchie; e in tanto stuolo</l>
     <l n="280">faccia non v'apparia d'un uomo solo.</l>
    </lg>
    <lg n="36">
     <l n="281">Non più a Iason di maraviglia denno,</l>
     <l n="282">né agli Argonauti che venian con lui,</l>
     <l n="283">le donne che i mariti morir fenno</l>
     <l n="284">e i figli e i padri coi fratelli sui,</l>
     <l n="285">sì che per tutta l'isola di Lenno</l>
     <l n="286">di viril faccia non si vider dui;</l>
     <l n="287">che Ruggier quivi, e chi con Ruggier era</l>
     <l n="288">maraviglia ebbe all'alloggiar la sera.</l>
    </lg>
    <lg n="37">
     <l n="289">Fêro ad Ullania et alle damigelle</l>
     <l n="290">che venivan con lei, le due guerriere</l>
     <l n="291">la sera proveder di tre gonnelle,</l>
     <l n="292">se non così polite, almeno intere.</l>
     <l n="293">A sé chiama Ruggiero una di quelle</l>
     <l n="294">donne ch'abitan quivi, e vuol sapere</l>
     <l n="295">ove gli uomini sian, ch'un non ne vede;</l>
     <l n="296">et ella a lui questa risposta diede:</l>
    </lg>
    <lg n="38">
     <l n="297">- Questa che forse è maraviglia a voi,</l>
     <l n="298">che tante donne senza uomini siamo,</l>
     <l n="299">è grave e intolerabil pena a noi,</l>
     <l n="300">che qui bandite misere viviamo.</l>
     <l n="301">E perché il duro esilio più ci annoi,</l>
     <l n="302">padri, figli e mariti, che sì amiamo,</l>
     <l n="303">aspro e lungo divorzio da noi fanno,</l>
     <l n="304">come piace al crudel nostro tiranno.</l>
    </lg>
    <lg n="39">
     <l n="305">Da le sue terre, le quai son vicine</l>
     <l n="306">a noi due leghe, e dove noi siàn nate,</l>
     <l n="307">qui ci ha mandato il barbaro in confine,</l>
     <l n="308">prima di mille scorni ingiuriate;</l>
     <l n="309">et ha gli uomini nostri e noi meschine</l>
     <l n="310">di morte e d'ogni strazio minacciate,</l>
     <l n="311">se quelli a noi verranno, o gli fia detto</l>
     <l n="312">che noi diàn lor, venendoci, ricetto.</l>
    </lg>
    <lg n="40">
     <l n="313">Nimico è sì costui del nostro nome,</l>
     <l n="314">che non ci vuol, più ch'io vi dico, appresso,</l>
     <l n="315">né ch'a noi venga alcun de' nostri, come</l>
     <l n="316">l'odor l'ammorbi del femineo sesso.</l>
     <l n="317">Già due volte l'onor de le lor chiome</l>
     <l n="318">s'hanno spogliato gli alberi e rimesso,</l>
     <l n="319">da indi in qua che 'l rio signor vaneggia</l>
     <l n="320">in furor tanto: e non è chi 'l correggia;</l>
    </lg>
    <lg n="41">
     <l n="321">che 'l populo ha di lui quella paura</l>
     <l n="322">che maggior aver può l'uom de la morte;</l>
     <l n="323">ch'aggiunto al mal voler gli ha la natura</l>
     <l n="324">una possanza fuor d'umana sorte.</l>
     <l n="325">Il corpo suo di gigantea statura,</l>
     <l n="326">è più che di cent'altri insieme forte.</l>
     <l n="327">Né pur a noi sue suddite è molesto,</l>
     <l n="328">ma fa alle strane ancor peggio di questo.</l>
    </lg>
    <lg n="42">
     <l n="329">Se l'onor vostro, e queste tre vi sono</l>
     <l n="330">punto care, ch'avete in compagnia,</l>
     <l n="331">più vi sarà sicuro, utile e buono</l>
     <l n="332">non gir più inanzi, e trovar altra via.</l>
     <l n="333">Questa al castel de l'uom di ch'io ragiono,</l>
     <l n="334">a provar mena la costuma ria</l>
     <l n="335">che v'ha posta il crudel con scorno e danno</l>
     <l n="336">di donne e di guerrier che di là vanno.</l>
    </lg>
    <lg n="43">
     <l n="337">Marganor il fellon (così si chiama</l>
     <l n="338">il signore, il tiran di quel castello),</l>
     <l n="339">del qual Nerone, o s'altri è ch'abbia fama</l>
     <l n="340">di crudeltà, non fu più iniquo e fello,</l>
     <l n="341">il sangue uman, ma 'l feminil più brama,</l>
     <l n="342">che 'l lupo non lo brama de l'agnello.</l>
     <l n="343">Fa con onta scacciar le donne tutte</l>
     <l n="344">da lor ria sorte a quel castel condutte. -</l>
    </lg>
    <lg n="44">
     <l n="345">Perché quell'empio in tal furor venisse,</l>
     <l n="346">vòlson le donne intendere e Ruggiero:</l>
     <l n="347">pregâr colei, ch'in cortesia seguisse,</l>
     <l n="348">anzi che cominciasse il conto intero.</l>
     <l n="349">- Fu il signor del castel (la donna disse)</l>
     <l n="350">sempre crudel, sempre inumano e fiero;</l>
     <l n="351">ma tenne un tempo il cor maligno ascosto,</l>
     <l n="352">né si lasciò conoscer così tosto:</l>
    </lg>
    <lg n="45">
     <l n="353">che mentre duo suoi figli erano vivi,</l>
     <l n="354">molto diversi dai paterni stili</l>
     <l n="355">(ch'amavan forestieri, et eran schivi</l>
     <l n="356">di crudeltade e degli altri atti vili),</l>
     <l n="357">quivi le cortesie fiorivan, quivi</l>
     <l n="358">i bei costumi e l'opere gentili;</l>
     <l n="359">che 'l padre mai, quantunque avaro fosse,</l>
     <l n="360">da quel che lor piacea non li rimosse.</l>
    </lg>
    <lg n="46">
     <l n="361">Le donne e i cavallier che questa via</l>
     <l n="362">facean talor, venian sì ben raccolti,</l>
     <l n="363">che si partian de l'alta cortesia</l>
     <l n="364">dei duo germani inamorati molti.</l>
     <l n="365">Amendui questi di cavalleria</l>
     <l n="366">parimente i santi ordini avean tolti:</l>
     <l n="367">Cilandro l'un, l'altro Tanacro detto,</l>
     <l n="368">gagliardi, arditi e di reale aspetto.</l>
    </lg>
    <lg n="47">
     <l n="369">Et eran veramente, e sarian stati</l>
     <l n="370">sempre di laude degni e d'ogni onore,</l>
     <l n="371">s'in preda non si fossino sì dati</l>
     <l n="372">a quel desir che nominiamo amore;</l>
     <l n="373">per cui dal buon sentier fur traviati</l>
     <l n="374">al labirinto et al camin d'errore;</l>
     <l n="375">e ciò che mai di buono aveano fatto,</l>
     <l n="376">restò contaminato e brutto a un tratto.</l>
    </lg>
    <lg n="48">
     <l n="377">Capitò quivi un cavallier di corte</l>
     <l n="378">del greco imperator, che seco avea</l>
     <l n="379">una sua donna di maniere accorte,</l>
     <l n="380">bella quanto bramar più si potea.</l>
     <l n="381">Cilandro in lei s'inamorò sì forte,</l>
     <l n="382">che morir, non l'avendo, gli parea:</l>
     <l n="383">gli parea che dovesse, alla partita</l>
     <l n="384">di lei, partire insieme la sua vita.</l>
    </lg>
    <lg n="49">
     <l n="385">E perché i prieghi non v'avriano loco,</l>
     <l n="386">di volerla per forza si dispose.</l>
     <l n="387">Armossi, e dal castel lontano un poco,</l>
     <l n="388">ove passar dovean, cheto s'ascose.</l>
     <l n="389">L'usata audacia e l'amoroso fuoco</l>
     <l n="390">non gli lasciò pensar troppo le cose:</l>
     <l n="391">sì che vedendo il cavallier venire,</l>
     <l n="392">l'andò lancia per lancia ad assalire.</l>
    </lg>
    <lg n="50">
     <l n="393">Al primo incontro credea porlo in terra,</l>
     <l n="394">portar la donna e la vittoria indietro;</l>
     <l n="395">ma 'l cavallier, che mastro era di guerra,</l>
     <l n="396">l'osbergo gli spezzò come di vetro.</l>
     <l n="397">Venne la nuova al padre ne la terra,</l>
     <l n="398">che lo fe' riportar sopra un ferètro;</l>
     <l n="399">e ritrovandol morto, con gran pianto</l>
     <l n="400">gli diè sepulcro agli antiqui avi a canto.</l>
    </lg>
    <lg n="51">
     <l n="401">Né più però né manco si contese</l>
     <l n="402">l'albergo e l'accoglienza a questo e a quello,</l>
     <l n="403">perché non men Tanacro era cortese,</l>
     <l n="404">né meno era gentil di suo fratello.</l>
     <l n="405">L'anno medesmo di lontan paese</l>
     <l n="406">con la moglie un baron venne al castello,</l>
     <l n="407">a maraviglia egli gagliardo, et ella,</l>
     <l n="408">quanto si possa dir, leggiadra e bella;</l>
    </lg>
    <lg n="52">
     <l n="409">né men che bella, onesta e valorosa,</l>
     <l n="410">e degna veramente d'ogni loda:</l>
     <l n="411">il cavallier, di stirpe generosa,</l>
     <l n="412">di tanto ardir, quanto più d'altri s'oda.</l>
     <l n="413">E ben conviensi a tal valor, che cosa</l>
     <l n="414">di tanto prezzo e sì eccellente goda.</l>
     <l n="415">Olindro il cavallier da Lungavilla,</l>
     <l n="416">la donna nominata era Drusilla.</l>
    </lg>
    <lg n="53">
     <l n="417">Non men di questa il giovene Tanacro</l>
     <l n="418">arse, che 'l suo fratel di quella ardesse,</l>
     <l n="419">che gli fe' gustar fine acerbo et acro</l>
     <l n="420">del desiderio ingiusto ch'in lei messe.</l>
     <l n="421">Non men di lui di violar del sacro</l>
     <l n="422">e santo ospizio ogni ragione ellesse,</l>
     <l n="423">più tosto che patir che 'l duro e forte</l>
     <l n="424">nuovo desir lo conducesse a morte.</l>
    </lg>
    <lg n="54">
     <l n="425">Ma perch'avea dinanzi agli occhi il tema</l>
     <l n="426">del suo fratel che n'era stato morto,</l>
     <l n="427">pensa di torla in guisa, che non tema</l>
     <l n="428">ch'Olindro s'abbia a vendicar del torto.</l>
     <l n="429">Tosto s'estingue in lui, non pur si scema</l>
     <l n="430">quella virtù su che solea star sorto;</l>
     <l n="431">che non lo sommergean dei vizii l'acque,</l>
     <l n="432">de le quai sempre al fondo il padre giacque.</l>
    </lg>
    <lg n="55">
     <l n="433">Con gran silenzio fece quella notte</l>
     <l n="434">seco raccor da vent'uomini armati;</l>
     <l n="435">e lontan dal castel, fra certe grotte</l>
     <l n="436">che si trovan tra via, messe gli aguati.</l>
     <l n="437">Quivi ad Olindro il dì le strade rotte,</l>
     <l n="438">e chiusi i passi fur da tutti i lati;</l>
     <l n="439">e ben che fe' lunga difesa e molta,</l>
     <l n="440">pur la moglie e la vita gli fu tolta.</l>
    </lg>
    <lg n="56">
     <l n="441">Ucciso Olindro, ne menò captiva</l>
     <l n="442">la bella donna, addolorata in guisa,</l>
     <l n="443">ch'a patto alcun restar non volea viva,</l>
     <l n="444">e di grazia chiedea d'essere uccisa.</l>
     <l n="445">Per morir si gittò giù d'una riva</l>
     <l n="446">che vi trovò sopra un vallone assisa;</l>
     <l n="447">e non poté morir, ma con la testa</l>
     <l n="448">rotta rimase, e tutta fiacca e pesta.</l>
    </lg>
    <lg n="57">
     <l n="449">Altrimente Tanacro riportarla</l>
     <l n="450">a casa non poté che s'una bara.</l>
     <l n="451">Fece con diligenzia medicarla;</l>
     <l n="452">che perder non volea preda sì cara.</l>
     <l n="453">E mentre che s'indugia a risanarla,</l>
     <l n="454">di celebrar le nozze si prepara;</l>
     <l n="455">ch'aver sì bella donna e sì pudica</l>
     <l n="456">debbe nome di moglie, e non d'amica.</l>
    </lg>
    <lg n="58">
     <l n="457">Non pensa altro Tanacro, altro non brama,</l>
     <l n="458">d'altro non cura, e d'altro mai non parla.</l>
     <l n="459">Si vede averla offesa, e se ne chiama</l>
     <l n="460">in colpa, e ciò che può, fa d'emendarla.</l>
     <l n="461">Ma tutto è invano: quanto egli più l'ama,</l>
     <l n="462">quanto più s'affatica di placarla,</l>
     <l n="463">tant'ella odia più lui, tanto è più forte,</l>
     <l n="464">tanto è più ferma in voler porlo a morte.</l>
    </lg>
    <lg n="59">
     <l n="465">Ma non però quest'odio così ammorza</l>
     <l n="466">la conoscenza in lei, che non comprenda</l>
     <l n="467">che, se vuol far quanto disegna, è forza</l>
     <l n="468">che simuli, et occulte insidie tenda;</l>
     <l n="469">e che 'l desir sotto contraria scorza</l>
     <l n="470">(il quale è sol come Tanacro offenda)</l>
     <l n="471">veder gli faccia; e che si mostri tolta</l>
     <l n="472">dal primo amore, e tutto a lui rivolta.</l>
    </lg>
    <lg n="60">
     <l n="473">Simula il viso pace; ma vendetta</l>
     <l n="474">chiama il cor dentro, e ad altro non attende.</l>
     <l n="475">Molte cose rivolge, alcune accetta,</l>
     <l n="476">altre ne lascia, et altre in dubbio appende.</l>
     <l n="477">Le par che quando essa a morir si metta,</l>
     <l n="478">avrà il suo intento; e quivi al fin s'apprende.</l>
     <l n="479">E dove meglio può morire, o quando,</l>
     <l n="480">che 'l suo caro marito vendicando?</l>
    </lg>
    <lg n="61">
     <l n="481">Ella si mostra tutta lieta, e finge</l>
     <l n="482">di queste nozze aver sommo disio;</l>
     <l n="483">e ciò che può indugiarle, a dietro spinge,</l>
     <l n="484">non ch'ella mostri averne il cor restio.</l>
     <l n="485">Più de l'altre s'adorna e si dipinge:</l>
     <l n="486">Olindro al tutto par messo in oblio.</l>
     <l n="487">Ma che sian fatte queste nozze vuole,</l>
     <l n="488">come ne la sua patria far si suole.</l>
    </lg>
    <lg n="62">
     <l n="489">Non era però ver che questa usanza</l>
     <l n="490">che dir volea, ne la sua patria fosse:</l>
     <l n="491">ma, perché in lei pensier mai non avanza,</l>
     <l n="492">che spender possa altrove, imaginosse</l>
     <l n="493">una bugia, la qual le diè speranza</l>
     <l n="494">di far morir chi 'l suo signor percosse:</l>
     <l n="495">e disse di voler le nozze a guisa</l>
     <l n="496">de la sua patria, e 'l modo gli devisa.</l>
    </lg>
    <lg n="63">
     <l n="497">"La vedovella che marito prende,</l>
     <l n="498">deve, prima (dicea) ch'a lui s'appresse,</l>
     <l n="499">placar l'alma del morto ch'ella offende,</l>
     <l n="500">facendo celebrargli offici e messe,</l>
     <l n="501">in remission de le passate mende,</l>
     <l n="502">nel tempio ove di quel son l'ossa messe;</l>
     <l n="503">e dato fin ch'al sacrificio sia,</l>
     <l n="504">alla sposa l'annel lo sposo dia:</l>
    </lg>
    <lg n="64">
     <l n="505">ma ch'abbia in questo mezzo il sacerdote</l>
     <l n="506">sul vino ivi portato a tale effetto</l>
     <l n="507">appropriate orazion devote,</l>
     <l n="508">sempre il liquor benedicendo, detto;</l>
     <l n="509">indi che 'l fiasco in una coppa vòte,</l>
     <l n="510">e dia alli sposi il vino benedetto:</l>
     <l n="511">ma portare alla sposa il vino tocca,</l>
     <l n="512">et esser prima a porvi su la bocca".</l>
    </lg>
    <lg n="65">
     <l n="513">Tanacro, che non mira quanto importe</l>
     <l n="514">ch'ella le nozze alla sua usanza faccia,</l>
     <l n="515">le dice: "Pur che 'l termine si scorte</l>
     <l n="516">d'essere insieme, in questo si compiaccia".</l>
     <l n="517">Né s'avede il meschin ch'essa la morte</l>
     <l n="518">d'Olindro vendicar così procaccia,</l>
     <l n="519">e sì la voglia ha in uno oggetto intensa,</l>
     <l n="520">che sol di quello, e mai d'altro non pensa.</l>
    </lg>
    <lg n="66">
     <l n="521">Avea seco Drusilla una sua vecchia,</l>
     <l n="522">che seco presa, seco era rimasa.</l>
     <l n="523">A sé chiamolla, e le disse all'orecchia,</l>
     <l n="524">sì che non poté udire uomo di casa:</l>
     <l n="525">"Un subitano tòsco m'apparecchia,</l>
     <l n="526">qual so che sai comporre, e me lo invasa;</l>
     <l n="527">c'ho trovato la via di vita tôrre</l>
     <l n="528">il traditor figliuol di Marganorre.</l>
    </lg>
    <lg n="67">
     <l n="529">E me so come, e te salvar non meno:</l>
     <l n="530">ma diferisco a dirtelo più ad agio".</l>
     <l n="531">Andò la vecchia, e apparecchiò il veneno,</l>
     <l n="532">et acconciollo, e ritornò al palagio.</l>
     <l n="533">Di vin dolce di Candia un fiasco pieno</l>
     <l n="534">trovò da por con quel succo malvagio,</l>
     <l n="535">e lo serbò pel giorno de le nozze;</l>
     <l n="536">ch'omai tutte l'indugie erano mozze.</l>
    </lg>
    <lg n="68">
     <l n="537">Lo statuito giorno al tempio venne,</l>
     <l n="538">di gemme ornata e di leggiadre gonne,</l>
     <l n="539">ove d'Olindro, come gli convenne,</l>
     <l n="540">fatto avea l'arca alzar su due colonne.</l>
     <l n="541">Quivi l'officio si cantò solenne:</l>
     <l n="542">trasseno a udirlo tutti, uomini e donne;</l>
     <l n="543">e lieto Marganor più de l'usato,</l>
     <l n="544">venne col figlio e con gli amici a lato.</l>
    </lg>
    <lg n="69">
     <l n="545">Tosto ch'al fin le sante esequie fôro</l>
     <l n="546">e fu col tòsco il vino benedetto,</l>
     <l n="547">il sacerdote in una coppa d'oro</l>
     <l n="548">lo versò, come avea Drusilla detto.</l>
     <l n="549">Ella ne bebbe quanto al suo decoro</l>
     <l n="550">si conveniva, e potea far l'effetto:</l>
     <l n="551">poi diè allo sposo con viso giocondo</l>
     <l n="552">il nappo; e quel gli fe' apparire il fondo.</l>
    </lg>
    <lg n="70">
     <l n="553">Renduto il nappo al sacerdote, lieto</l>
     <l n="554">per abbracciar Drusilla apre le braccia.</l>
     <l n="555">Or quivi il dolce stile e mansueto</l>
     <l n="556">in lei si cangia e quella gran bonaccia.</l>
     <l n="557">Lo spinge a dietro, e gli ne fa divieto,</l>
     <l n="558">e par ch'arda negli occhi e ne la faccia;</l>
     <l n="559">e con voce terribile e incomposta</l>
     <l n="560">gli grida: "Traditor, da me ti scosta!</l>
    </lg>
    <lg n="71">
     <l n="561">Tu dunque avrai da me solazzo e gioia,</l>
     <l n="562">io lagrime da te, martìri e guai?</l>
     <l n="563">Io vo' per le mie man ch'ora tu muoia:</l>
     <l n="564">questo è stato venen, se tu nol sai.</l>
     <l n="565">Ben mi duol c'hai troppo onorato boia,</l>
     <l n="566">che troppo lieve e facil morte fai;</l>
     <l n="567">che mani e pene io non so sì nefande,</l>
     <l n="568">che fosson pari al tuo peccato grande.</l>
    </lg>
    <lg n="72">
     <l n="569">Mi duol di non vedere in questa morte</l>
     <l n="570">il sacrificio mio tutto perfetto:</l>
     <l n="571">che s'io 'l poteva far di quella sorte</l>
     <l n="572">ch'era il disio, non avria alcun difetto.</l>
     <l n="573">Di ciò mi scusi il dolce mio consorte:</l>
     <l n="574">riguardi al buon volere, e l'abbia accetto;</l>
     <l n="575">che non potendo come avrei voluto,</l>
     <l n="576">io t'ho fatto morir come ho potuto.</l>
    </lg>
    <lg n="73">
     <l n="577">E la punizion che qui, secondo</l>
     <l n="578">il desiderio mio, non posso darti,</l>
     <l n="579">spero l'anima tua ne l'altro mondo</l>
     <l n="580">veder patire; et io starò a mirarti".</l>
     <l n="581">Poi disse, alzando con viso giocondo</l>
     <l n="582">i turbidi occhi alle superne parti:</l>
     <l n="583">"Questa vittima, Olindro, in tua vendetta</l>
     <l n="584">col buon voler de la tua moglie accetta;</l>
    </lg>
    <lg n="74">
     <l n="585">et impetra per me dal Signor nostro</l>
     <l n="586">grazia, ch'in paradiso oggi io sia teco.</l>
     <l n="587">Se ti dirà che senza merto al vostro</l>
     <l n="588">regno anima non vien, di' ch'io l'ho meco;</l>
     <l n="589">che di questo empio e scelerato mostro</l>
     <l n="590">le spoglie opime al santo tempio arreco.</l>
     <l n="591">E che merti esser puon maggior di questi,</l>
     <l n="592">spenger sì brutte e abominose pesti?"</l>
    </lg>
    <lg n="75">
     <l n="593">Finì il parlare insieme con la vita;</l>
     <l n="594">e morta anco parea lieta nel volto</l>
     <l n="595">d'aver la crudeltà così punita</l>
     <l n="596">di chi il caro marito le avea tolto.</l>
     <l n="597">Non so se prevenuta, o se seguita</l>
     <l n="598">fu da lo spirto di Tanacro sciolto:</l>
     <l n="599">fu prevenuta, credo; ch'effetto ebbe</l>
     <l n="600">prima il veneno in lui, perché più bebbe.</l>
    </lg>
    <lg n="76">
     <l n="601">Marganor che cader vede il figliuolo,</l>
     <l n="602">e poi restar ne le sue braccia estinto,</l>
     <l n="603">fu per morir con lui, dal grave duolo</l>
     <l n="604">ch'alla sprovista lo trafisse, vinto.</l>
     <l n="605">Duo n'ebbe un tempo, or si ritrova solo:</l>
     <l n="606">due femine a quel termine l'han spinto.</l>
     <l n="607">La morte a l'un da l'una fu causata;</l>
     <l n="608">e l'altra all'altro di sua man l'ha data.</l>
    </lg>
    <lg n="77">
     <l n="609">Amor, pietà, sdegno, dolore et ira,</l>
     <l n="610">disio di morte e di vendetta insieme</l>
     <l n="611">quell'infelice et orbo padre aggira,</l>
     <l n="612">che, come il mar che turbi il vento, freme.</l>
     <l n="613">Per vendicarsi va a Drusilla, e mira</l>
     <l n="614">che di sua vita ha chiuse l'ore estreme;</l>
     <l n="615">e come il punge e sferza l'odio ardente,</l>
     <l n="616">cerca offendere il corpo che non sente.</l>
    </lg>
    <lg n="78">
     <l n="617">Qual serpe che ne l'asta ch'alla sabbia</l>
     <l n="618">la tenga fissa, indarno i denti metta;</l>
     <l n="619">o qual mastin ch'al ciottolo che gli abbia</l>
     <l n="620">gittato il viandante, corra in fretta,</l>
     <l n="621">e morda invano con stizza e con rabbia,</l>
     <l n="622">né se ne voglia andar senza vendetta:</l>
     <l n="623">tal Marganor d'ogni mastin, d'ogni angue</l>
     <l n="624">via più crudel, fa contra il corpo esangue.</l>
    </lg>
    <lg n="79">
     <l n="625">E poi che per stracciarlo e farne scempio</l>
     <l n="626">non si sfoga il fellon né disacerba,</l>
     <l n="627">vien fra le donne di che è pieno il tempio,</l>
     <l n="628">né più l'una de l'altra ci riserba;</l>
     <l n="629">ma di noi fa col brando crudo et empio</l>
     <l n="630">quel che fa con la falce il villan d'erba.</l>
     <l n="631">Non vi fu alcun ripar, ch'in un momento</l>
     <l n="632">trenta n'uccise, e ne ferì ben cento.</l>
    </lg>
    <lg n="80">
     <l n="633">Egli da la sua gente è sì temuto,</l>
     <l n="634">ch'uomo non fu ch'ardisse alzar la testa.</l>
     <l n="635">Fuggon le donne col popul minuto</l>
     <l n="636">fuor de la chiesa, e chi può uscir, non resta.</l>
     <l n="637">Quel pazzo impeto al fin fu ritenuto</l>
     <l n="638">dagli amici con prieghi e forza onesta,</l>
     <l n="639">e lasciando ogni cosa in pianto al basso,</l>
     <l n="640">fatto entrar ne la ròcca in cima al sasso.</l>
    </lg>
    <lg n="81">
     <l n="641">E tuttavia la còlera durando,</l>
     <l n="642">di cacciar tutte per partito prese;</l>
     <l n="643">poi che gli amici e 'l populo pregando,</l>
     <l n="644">che non ci uccise a fatto, gli contese:</l>
     <l n="645">e quel medesmo dì fe' andare un bando,</l>
     <l n="646">che tutte gli sgombrassimo il paese;</l>
     <l n="647">e darci qui gli piacque le confine.</l>
     <l n="648">Misera chi al castel più s'avvicine!</l>
    </lg>
    <lg n="82">
     <l n="649">Da le mogli così furo i mariti,</l>
     <l n="650">da le madri così i figli divisi.</l>
     <l n="651">S'alcuni sono a noi venire arditi,</l>
     <l n="652">nol sappia già chi Marganor n'avisi;</l>
     <l n="653">che di multe gravissime puniti</l>
     <l n="654">n'ha molti, e molti crudelmente uccisi.</l>
     <l n="655">Al suo castello ha poi fatto una legge,</l>
     <l n="656">di cui peggior non s'ode né si legge.</l>
    </lg>
    <lg n="83">
     <l n="657">Ogni donna che trovin ne la valle,</l>
     <l n="658">la legge vuol (ch'alcuna pur vi cade)</l>
     <l n="659">che percuotan con vimini alle spalle,</l>
     <l n="660">e la faccian sgombrar queste contrade:</l>
     <l n="661">ma scorciar prima i panni, e mostrar fàlle</l>
     <l n="662">quel che Natura asconde et Onestade;</l>
     <l n="663">e s'alcuna vi va, ch'armata scorta</l>
     <l n="664">abbia di cavallier, vi resta morta.</l>
    </lg>
    <lg n="84">
     <l n="665">Quelle c'hanno per scorta cavallieri,</l>
     <l n="666">son da questo nimico di pietate,</l>
     <l n="667">come vittime, tratte ai cimiteri</l>
     <l n="668">dei morti figli, e di sua man scannate.</l>
     <l n="669">Leva con ignominia arme e destrieri,</l>
     <l n="670">e poi caccia in prigion chi l'ha guidate:</l>
     <l n="671">e lo può far; che sempre notte e giorno</l>
     <l n="672">si trova più di mille uomini intorno.</l>
    </lg>
    <lg n="85">
     <l n="673">E dir di più vi voglio ancora, ch'esso,</l>
     <l n="674">s'alcun ne lascia, vuol che prima giuri</l>
     <l n="675">su l'ostia sacra, che 'l femineo sesso</l>
     <l n="676">in odio avrà fin che la vita duri.</l>
     <l n="677">Se perder queste donne e voi appresso</l>
     <l n="678">dunque vi pare, ite a veder quei muri</l>
     <l n="679">ove alberga il fellone, e fate prova</l>
     <l n="680">s'in lui più forza o crudeltà si trova. -</l>
    </lg>
    <lg n="86">
     <l n="681">Così dicendo, le guerriere mosse</l>
     <l n="682">prima a pietade, e poscia a tanto sdegno,</l>
     <l n="683">che se, come era notte, giorno fosse,</l>
     <l n="684">sarian corse al castel senza ritegno.</l>
     <l n="685">La bella compagnia quivi pososse;</l>
     <l n="686">e tosto che l'Aurora fece segno</l>
     <l n="687">che dar dovesse al Sol loco ogni stella,</l>
     <l n="688">ripigliò l'arme e si rimesse in sella.</l>
    </lg>
    <lg n="87">
     <l n="689">Già sendo in atto di partir, s'udiro</l>
     <l n="690">le strade risonar dietro le spalle</l>
     <l n="691">d'un lungo calpestio, che gli occhi in giro</l>
     <l n="692">fece a tutti voltar giù ne la valle.</l>
     <l n="693">E lungi quanto esser potrebbe un tiro</l>
     <l n="694">di mano, andar per uno istretto calle</l>
     <l n="695">vider da forse venti armati in schiera,</l>
     <l n="696">di che parte in arcion, parte a pied'era;</l>
    </lg>
    <lg n="88">
     <l n="697">e che traean con lor sopra un cavallo</l>
     <l n="698">donna ch'al viso aver parea molt'anni,</l>
     <l n="699">a guisa che si mena un che per fallo</l>
     <l n="700">a fuoco o a ceppo o a laccio si condanni:</l>
     <l n="701">la qual fu, non ostante l'intervallo,</l>
     <l n="702">tosto riconosciuta al viso e ai panni.</l>
     <l n="703">La riconobber queste de la villa</l>
     <l n="704">esser la cameriera di Drusilla:</l>
    </lg>
    <lg n="89">
     <l n="705">la cameriera che con lei fu presa</l>
     <l n="706">dal rapace Tanacro, come ho detto,</l>
     <l n="707">et a chi fu dipoi data l'impresa</l>
     <l n="708">di quel venen che fe' 'l crudele effetto.</l>
     <l n="709">Non era entrata ella con l'altre in chiesa;</l>
     <l n="710">che di quel che seguì stava in sospetto:</l>
     <l n="711">anzi in quel tempo, de la villa uscita,</l>
     <l n="712">ove esser sperò salva, era fugita.</l>
    </lg>
    <lg n="90">
     <l n="713">Avuto Marganor poi di lei spia,</l>
     <l n="714">la qual s'era ridotta in Ostericche,</l>
     <l n="715">non ha cessato mai di cercar via</l>
     <l n="716">come in man l'abbia, acciò l'abruci o impicche:</l>
     <l n="717">e finalmente l'Avarizia ria,</l>
     <l n="718">mossa da doni e da proferte ricche,</l>
     <l n="719">ha fatto ch'un baron, ch'assicurata</l>
     <l n="720">l'avea in sua terra, a Marganor l'ha data:</l>
    </lg>
    <lg n="91">
     <l n="721">e mandata glie l'ha fin a Costanza</l>
     <l n="722">sopra un somier, come la merce s'usa,</l>
     <l n="723">legata e stretta, e toltole possanza</l>
     <l n="724">di far parole, e in una cassa chiusa:</l>
     <l n="725">onde poi questa gente l'ha ad instanza</l>
     <l n="726">de l'uom ch'ogni pietade ha da sé esclusa,</l>
     <l n="727">quivi condotta con disegno ch'abbia</l>
     <l n="728">l'empio a sfogar sopra di lei sua rabbia.</l>
    </lg>
    <lg n="92">
     <l n="729">Come il gran fiume che di Vesulo esce,</l>
     <l n="730">quanto più inanzi e verso il mar discende,</l>
     <l n="731">e che con lui Lambra e Ticin si mesce,</l>
     <l n="732">et Ada e gli altri onde tributo prende,</l>
     <l n="733">tanto più altiero e impetuoso cresce;</l>
     <l n="734">così Ruggier, quante più colpe intende</l>
     <l n="735">di Marganor, così le due guerriere</l>
     <l n="736">se gli fan contra più sdegnose e fiere.</l>
    </lg>
    <lg n="93">
     <l n="737">Elle fur d'odio, elle fur d'ira tanta</l>
     <l n="738">contra il crudel, per tante colpe, accese,</l>
     <l n="739">che di punirlo, mal grado di quanta</l>
     <l n="740">gente egli avea, conclusion si prese.</l>
     <l n="741">Ma dargli presta morte troppo santa</l>
     <l n="742">pena lor parve e indegna a tante offese;</l>
     <l n="743">et era meglio fargliela sentire,</l>
     <l n="744">fra strazio prolungandola e martìre.</l>
    </lg>
    <lg n="94">
     <l n="745">Ma prima liberar la donna è onesto,</l>
     <l n="746">che sia condotta da quei birri a morte.</l>
     <l n="747">Lentar di briglia col calcagno presto</l>
     <l n="748">fece a' presti destrier far le vie corte.</l>
     <l n="749">Non ebbon gli assaliti mai di questo</l>
     <l n="750">uno incontro più acerbo né più forte;</l>
     <l n="751">sì che han di grazia di lasciar gli scudi</l>
     <l n="752">e la donna e l'arnese, e fuggir nudi:</l>
    </lg>
    <lg n="95">
     <l n="753">sì come il lupo che di preda vada</l>
     <l n="754">carco alla tana, e quando più si crede</l>
     <l n="755">d'esser sicur, dal cacciator la strada</l>
     <l n="756">e da' suoi cani attraversar si vede,</l>
     <l n="757">getta la soma, e dove appar men rada</l>
     <l n="758">la scura macchia inanzi, affretta il piede.</l>
     <l n="759">Già men presti non fur quelli a fuggire,</l>
     <l n="760">che li fusson quest'altri ad assalire.</l>
    </lg>
    <lg n="96">
     <l n="761">Non pur la donna e l'arme vi lasciaro,</l>
     <l n="762">ma de' cavalli ancor lasciaron molti,</l>
     <l n="763">e da rive e da grotte si lanciaro,</l>
     <l n="764">parendo lor così d'esser più sciolti.</l>
     <l n="765">Il che alle donne et a Ruggier fu caro;</l>
     <l n="766">che tre di quei cavalli ebbono tolti</l>
     <l n="767">per portar quelle tre che 'l giorno d'ieri</l>
     <l n="768">feron sudar le groppe ai tre destrieri.</l>
    </lg>
    <lg n="97">
     <l n="769">Quindi espediti segueno la strada</l>
     <l n="770">verso l'infame e dispietata villa.</l>
     <l n="771">Voglion che seco quella vecchia vada,</l>
     <l n="772">per veder la vendetta di Drusilla.</l>
     <l n="773">Ella che teme che non ben le accada,</l>
     <l n="774">lo niega indarno, e piange e grida e strilla;</l>
     <l n="775">ma per forza Ruggier la leva in groppa</l>
     <l n="776">del buon Frontino, e via con lei galoppa.</l>
    </lg>
    <lg n="98">
     <l n="777">Giunseno in somma onde vedeano al basso</l>
     <l n="778">di molte case un ricco borgo e grosso,</l>
     <l n="779">che non serrava d'alcun lato il passo,</l>
     <l n="780">perché né muro intorno avea né fosso.</l>
     <l n="781">Avea nel mezzo un rilevato sasso</l>
     <l n="782">ch'un'alta ròcca sostenea sul dosso.</l>
     <l n="783">A quella si drizzâr con gran baldanza,</l>
     <l n="784">ch'esser sapean di Marganor la stanza.</l>
    </lg>
    <lg n="99">
     <l n="785">Tosto che son nel borgo, alcuni fanti</l>
     <l n="786">che v'erano alla guardia de l'entrata,</l>
     <l n="787">dietro chiudon la sbarra, e già davanti</l>
     <l n="788">veggion che l'altra uscita era serrata:</l>
     <l n="789">et ecco Marganorre, e seco alquanti</l>
     <l n="790">a piè e a cavallo, e tutta gente armata;</l>
     <l n="791">che con brevi parole, ma orgogliose,</l>
     <l n="792">la ria costuma di sua terra espose.</l>
    </lg>
    <lg n="100">
     <l n="793">Marfisa, la qual prima avea composta</l>
     <l n="794">con Bradamante e con Ruggier la cosa,</l>
     <l n="795">gli spronò incontro in cambio di risposta;</l>
     <l n="796">e com'era possente e valorosa,</l>
     <l n="797">senza ch'abbassi lancia, o che sia posta</l>
     <l n="798">in opra quella spada sì famosa,</l>
     <l n="799">col pugno in guisa l'elmo gli martella,</l>
     <l n="800">che lo fa tramortir sopra la sella.</l>
    </lg>
    <lg n="101">
     <l n="801">Con Marfisa la giovane di Francia</l>
     <l n="802">spinge a un tempo il destrier, né Ruggier resta,</l>
     <l n="803">ma con tanto valor corre la lancia,</l>
     <l n="804">che sei, senza levarsela di resta,</l>
     <l n="805">n'uccide, uno ferito ne la pancia,</l>
     <l n="806">duo nel petto, un nel collo, un ne la testa:</l>
     <l n="807">nel sesto che fuggia l'asta si roppe,</l>
     <l n="808">ch'entrò alle schene e riuscì alle poppe.</l>
    </lg>
    <lg n="102">
     <l n="809">La figliuola d'Amon quanti ne tocca</l>
     <l n="810">con la sua lancia d'or, tanti n'atterra:</l>
     <l n="811">fulmine par, che 'l cielo ardendo scocca,</l>
     <l n="812">che ciò ch'incontra spezza e getta a terra.</l>
     <l n="813">Il popul sgombra, chi verso la ròcca,</l>
     <l n="814">chi verso il piano; altri si chiude e serra,</l>
     <l n="815">chi ne le chiese e chi ne le sue case;</l>
     <l n="816">né, fuor che morti, in piazza uomo rimase.</l>
    </lg>
    <lg n="103">
     <l n="817">Marfisa Marganorre avea legato</l>
     <l n="818">intanto con le man dietro alle rene,</l>
     <l n="819">et alla vecchia di Drusilla dato,</l>
     <l n="820">ch'appagata e contenta se ne tiene.</l>
     <l n="821">D'arder quel borgo poi fu ragionato,</l>
     <l n="822">s'a penitenzia del suo error non viene:</l>
     <l n="823">levi la legge ria di Marganorre,</l>
     <l n="824">e questa accetti, ch'essa vi vuol porre.</l>
    </lg>
    <lg n="104">
     <l n="825">Non fu già d'ottener questo fatica;</l>
     <l n="826">che quella gente, oltre al timor ch'avea</l>
     <l n="827">che più faccia Marfisa che non dica,</l>
     <l n="828">ch'uccider tutti et abbruciar volea,</l>
     <l n="829">di Marganorre affatto era nimica</l>
     <l n="830">e de la legge sua crudele e rea.</l>
     <l n="831">Ma 'l populo facea come i più fanno,</l>
     <l n="832">ch'ubbidiscon più a quei che più in odio hanno.</l>
    </lg>
    <lg n="105">
     <l n="833">Però che l'un de l'altro non si fida,</l>
     <l n="834">e non ardisce conferir sua voglia,</l>
     <l n="835">lo lascian ch'un bandisca, un altro uccida,</l>
     <l n="836">a quel l'avere, a questo l'onor toglia.</l>
     <l n="837">Ma il cor che tace qui, su nel ciel grida,</l>
     <l n="838">fin che Dio e santi alla vendetta invoglia;</l>
     <l n="839">la qual, se ben tarda a venir, compensa</l>
     <l n="840">l'indugio poi con punizione immensa.</l>
    </lg>
    <lg n="106">
     <l n="841">Or quella turba d'ira e d'odio pregna</l>
     <l n="842">con fatti e con mal dir cerca vendetta:</l>
     <l n="843">com'è in proverbio, ognun corre a far legna</l>
     <l n="844">all'arbore che 'l vento in terra getta.</l>
     <l n="845">Sia Marganorre essempio di chi regna;</l>
     <l n="846">che chi mal opra, male al fine aspetta.</l>
     <l n="847">Di vederlo punir de' suoi nefandi</l>
     <l n="848">peccati, avean piacer piccioli e grandi.</l>
    </lg>
    <lg n="107">
     <l n="849">Molti a chi fur le mogli o le sorelle</l>
     <l n="850">o le figlie o le madri da lui morte,</l>
     <l n="851">non più celando l'animo ribelle,</l>
     <l n="852">correan per dargli di lor man la morte:</l>
     <l n="853">e con fatica lo difeser quelle</l>
     <l n="854">magnanime guerriere e Ruggier forte;</l>
     <l n="855">che disegnato avean farlo morire</l>
     <l n="856">d'affanno, di disagio e di martìre.</l>
    </lg>
    <lg n="108">
     <l n="857">A quella vecchia che l'odiava quanto</l>
     <l n="858">femina odiare alcun nimico possa,</l>
     <l n="859">nudo in mano lo dier, legato tanto,</l>
     <l n="860">che non si scioglierà per una scossa;</l>
     <l n="861">et ella, per vendetta del suo pianto,</l>
     <l n="862">gli andò facendo la persona rossa</l>
     <l n="863">con un stimulo aguzzo ch'un villano,</l>
     <l n="864">che quivi si trovò, le pose in mano.</l>
    </lg>
    <lg n="109">
     <l n="865">La messaggiera e le sue giovani anco,</l>
     <l n="866">che quell'onta non son mai per scordarsi,</l>
     <l n="867">non s'hanno più a tener le mani al fianco,</l>
     <l n="868">né meno che la vecchia, a vendicarsi;</l>
     <l n="869">ma sì è il desir d'offenderlo, che manco</l>
     <l n="870">viene il potere, e pur vorrian sfogarsi:</l>
     <l n="871">chi con sassi il percuote, chi con l'unge;</l>
     <l n="872">altra lo morde, altra cogli aghi il punge.</l>
    </lg>
    <lg n="110">
     <l n="873">Come torrente che superbo faccia</l>
     <l n="874">lunga pioggia talvolta o nievi sciolte,</l>
     <l n="875">va ruinoso, e giù da' monti caccia</l>
     <l n="876">gli arbori e i sassi e i campi e le ricolte;</l>
     <l n="877">vien tempo poi, che l'orgogliosa faccia</l>
     <l n="878">gli cade, e sì le forze gli son tolte,</l>
     <l n="879">ch'un fanciullo, una femina per tutto</l>
     <l n="880">passar lo puote, e spesso a piede asciutto:</l>
    </lg>
    <lg n="111">
     <l n="881">così già fu che Marganorre intorno</l>
     <l n="882">fece tremar, dovunque udiasi il nome;</l>
     <l n="883">or venuto è chi gli ha spezzato il corno</l>
     <l n="884">di tanto orgoglio, e sì le forze dome,</l>
     <l n="885">che gli puon far sin a' bambini scorno,</l>
     <l n="886">chi pelargli la barba e chi le chiome.</l>
     <l n="887">Quindi Ruggiero e le donzelle il passo</l>
     <l n="888">alla ròcca voltâr, ch'era sul sasso.</l>
    </lg>
    <lg n="112">
     <l n="889">La diè senza contrasto in poter loro</l>
     <l n="890">chi v'era dentro, e così i ricchi arnesi,</l>
     <l n="891">ch'in parte messi a sacco, in parte fôro</l>
     <l n="892">dati ad Ullania et a' compagni offesi.</l>
     <l n="893">Ricovrato vi fu lo scudo d'oro,</l>
     <l n="894">e quei tre re ch'avea il tiranno presi,</l>
     <l n="895">li quai venendo quivi, come parmi</l>
     <l n="896">d'avervi detto, erano a piè senz'armi;</l>
    </lg>
    <lg n="113">
     <l n="897">perché dal dì che fur tolti di sella</l>
     <l n="898">da Bradamante, a piè sempre eran iti</l>
     <l n="899">senz'arme, in compagnia de la donzella</l>
     <l n="900">la qual venìa da sì lontani liti.</l>
     <l n="901">Non so se meglio o peggio fu di quella,</l>
     <l n="902">che di lor armi non fusson guerniti.</l>
     <l n="903">Era ben meglio esser da lor difesa;</l>
     <l n="904">ma peggio assai, se ne perdean l'impresa:</l>
    </lg>
    <lg n="114">
     <l n="905">perché stata saria, com'eran tutte</l>
     <l n="906">quelle ch'armate avean seco le scorte,</l>
     <l n="907">al cimitero misere condutte</l>
     <l n="908">dei duo fratelli, e in sacrificio morte.</l>
     <l n="909">Gli è pur men che morir, mostrar le brutte</l>
     <l n="910">e disoneste parti, duro e forte;</l>
     <l n="911">e sempre questo e ogn'altro obbrobrio amorza</l>
     <l n="912">il poter dir che le sia fatto a forza.</l>
    </lg>
    <lg n="115">
     <l n="913">Prima ch'indi si partan le guerriere,</l>
     <l n="914">fan venir gli abitanti a giuramento,</l>
     <l n="915">che daranno i mariti alle mogliere</l>
     <l n="916">de la terra e del tutto il reggimento;</l>
     <l n="917">e castigato con pene severe</l>
     <l n="918">sarà chi contrastare abbia ardimento.</l>
     <l n="919">In somma quel ch'altrove è del marito,</l>
     <l n="920">che sia qui de la moglie è statuito.</l>
    </lg>
    <lg n="116">
     <l n="921">Poi si feccion promettere ch'a quanti</l>
     <l n="922">mai verrian quivi, non darian ricetto,</l>
     <l n="923">o fosson cavallieri, o fosson fanti,</l>
     <l n="924">né 'ntrar li lascerian pur sotto un tetto,</l>
     <l n="925">se per Dio non giurassino e per santi,</l>
     <l n="926">o s'altro giuramento v'è più stretto,</l>
     <l n="927">che sarian sempre de le donne amici,</l>
     <l n="928">e dei nimici lor sempre nimici;</l>
    </lg>
    <lg n="117">
     <l n="929">e s'avranno in quel tempo, e se saranno,</l>
     <l n="930">tardi o più tosto, mai per aver moglie,</l>
     <l n="931">che sempre a quelle sudditi saranno,</l>
     <l n="932">e ubbidienti a tutte le lor voglie.</l>
     <l n="933">Tornar Marfisa, prima ch'esca l'anno,</l>
     <l n="934">disse, e che perdan gli arbori le foglie;</l>
     <l n="935">e se la legge in uso non trovasse,</l>
     <l n="936">fuoco e ruina il borgo s'aspettasse.</l>
    </lg>
    <lg n="118">
     <l n="937">Né quindi si partîr, che de l'immondo</l>
     <l n="938">luogo dov'era, fêr Drusilla tôrre,</l>
     <l n="939">e col marito in uno avel, secondo</l>
     <l n="940">ch'ivi potean più riccamente porre.</l>
     <l n="941">La vecchia facea intanto rubicondo</l>
     <l n="942">con lo stimulo il dosso a Marganorre:</l>
     <l n="943">sol si dolea di non aver tal lena,</l>
     <l n="944">che potesse non dar triegua alla pena.</l>
    </lg>
    <lg n="119">
     <l n="945">L'animose guerriere a lato un tempio</l>
     <l n="946">videno quivi una colonna in piazza,</l>
     <l n="947">ne la qual fatt'avea quel tiranno empio</l>
     <l n="948">scriver la legge sua crudele e pazza.</l>
     <l n="949">Elle, imitando d'un trofeo l'esempio,</l>
     <l n="950">lo scudo v'attaccaro e la corazza</l>
     <l n="951">di Marganorre e l'elmo; e scriver fenno</l>
     <l n="952">la legge appresso, ch'esse al loco denno.</l>
    </lg>
    <lg n="120">
     <l n="953">Quivi s'indugiâr tanto, che Marfisa</l>
     <l n="954">fe' por la legge sua ne la colonna,</l>
     <l n="955">contraria a quella che già v'era incisa</l>
     <l n="956">a morte et ignominia d'ogni donna.</l>
     <l n="957">Da questa compagnia restò divisa</l>
     <l n="958">quella d'Islanda, per rifar la gonna;</l>
     <l n="959">che comparire in corte obbrobrio stima,</l>
     <l n="960">se non si veste et orna come prima.</l>
    </lg>
    <lg n="121">
     <l n="961">Quivi rimase Ullania; e Marganorre</l>
     <l n="962">di lei restò in potere: et essa poi,</l>
     <l n="963">perché non s'abbia in qualche modo a sciorre,</l>
     <l n="964">e le donzelle un'altra volta annoi,</l>
     <l n="965">lo fe' un giorno saltar giù d'una torre,</l>
     <l n="966">che non fe' il maggior salto a' giorni suoi.</l>
     <l n="967">Non più di lei, né più dei suoi si parli,</l>
     <l n="968">ma de la compagnia che va verso Arli.</l>
    </lg>
    <lg n="122">
     <l n="969">Tutto quel giorno, e l'altro fin appresso</l>
     <l n="970">l'ora di terza andaro; e poi che furo</l>
     <l n="971">giunti dove in due strade è il camin fesso</l>
     <l n="972">(l'una va al campo, e l'altra d'Arli al muro)</l>
     <l n="973">tornâr gli amanti ad abbracciarsi, e spesso</l>
     <l n="974">a tor commiato, e sempre acerbo e duro.</l>
     <l n="975">Al fin le donne in campo, e in Arli è gito</l>
     <l n="976">Ruggiero; et io il mio canto ho qui finito.</l>
    </lg>
   </lg>
  </body>
 </text>
</TEI>