<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Orlando Furioso - Canto 43</title>
    <author>Ludovico Ariosto</author>
   </titleStmt>
   <extent>
    <measure unit="stanza">199</measure>
    <measure unit="line">1592</measure>
   </extent>
   <publicationStmt>
    <publisher>UNED University</publisher>
    <idno>Ludovico Ariosto_orlando-furioso-canto-43</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Orlando Furioso - Canto 43</title>
     <author>Ludovico Ariosto</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Orlando Furioso - Canto 43</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">O esecrabile Avarizia, o ingorda</l>
     <l n="2">fame d'avere, io non mi maraviglio</l>
     <l n="3">ch'ad alma vile e d'altre macchie lorda,</l>
     <l n="4">sì facilmente dar possi di piglio;</l>
     <l n="5">ma che meni legato in una corda,</l>
     <l n="6">e che tu impiaghi del medesmo artiglio</l>
     <l n="7">alcun, che per altezza era d'ingegno,</l>
     <l n="8">se te schivar potea, d'ogni onor degno.</l>
    </lg>
    <lg n="2">
     <l n="9">Alcun la terra e 'l mare e 'l ciel misura,</l>
     <l n="10">e render sa tutte le cause a pieno</l>
     <l n="11">d'ogni opra, d'ogni effetto di Natura,</l>
     <l n="12">e poggia sì ch'a Dio riguarda in seno;</l>
     <l n="13">e non può aver più ferma e maggior cura,</l>
     <l n="14">morso dal tuo mortifero veleno,</l>
     <l n="15">ch'unir tesoro: e questo sol gli preme,</l>
     <l n="16">e ponvi ogni salute, ogni sua speme.</l>
    </lg>
    <lg n="3">
     <l n="17">Rompe eserciti alcuno, e ne le porte</l>
     <l n="18">si vede entrar di bellicose terre,</l>
     <l n="19">et esser primo a porre il petto forte,</l>
     <l n="20">ultimo a trarre, in perigliose guerre;</l>
     <l n="21">e non può riparar che sino a morte</l>
     <l n="22">tu nel tuo cieco carcere nol serre.</l>
     <l n="23">Altri d'altre arti e d'altri studi industri,</l>
     <l n="24">oscuri fai, che sarian chiari e illustri.</l>
    </lg>
    <lg n="4">
     <l n="25">Che d'alcune dirò belle e gran donne</l>
     <l n="26">ch'a bellezza, a virtù de fidi amanti,</l>
     <l n="27">a lunga servitù, più che colonne</l>
     <l n="28">io veggo dure, immobili e constanti?</l>
     <l n="29">Veggo venir poi l'Avarizia, e ponne</l>
     <l n="30">far sì, che par che subito le incanti:</l>
     <l n="31">in un dì, senza amor (chi fia che 'l creda?)</l>
     <l n="32">a un vecchio, a un brutto, a un mostro le dà in preda.</l>
    </lg>
    <lg n="5">
     <l n="33">Non è senza cagion s'io me ne doglio:</l>
     <l n="34">intendami chi può, che m'intend'io.</l>
     <l n="35">Né però di proposito mi toglio,</l>
     <l n="36">né la materia del mio canto oblio;</l>
     <l n="37">ma non più a quel c'ho detto, adattar voglio,</l>
     <l n="38">ch'a quel ch'io v'ho da dire, il parlar mio.</l>
     <l n="39">Or torniamo a contar del paladino</l>
     <l n="40">ch'ad assaggiar il vaso fu vicino.</l>
    </lg>
    <lg n="6">
     <l n="41">Io vi dicea ch'alquanto pensar volle,</l>
     <l n="42">prima ch'ai labri il vaso s'appressasse.</l>
     <l n="43">Pensò, e poi disse: - Ben sarebbe folle</l>
     <l n="44">chi quel che non vorria trovar, cercasse.</l>
     <l n="45">Mia donna è donna, et ogni donna è molle:</l>
     <l n="46">lasciàn star mia credenza come stasse.</l>
     <l n="47">Sin qui m'ha il creder mio giovato, e giova:</l>
     <l n="48">che poss'io megliorar per farne prova?</l>
    </lg>
    <lg n="7">
     <l n="49">Potria poco giovare e nuocer molto;</l>
     <l n="50">che 'l tentar qualche volta Idio disdegna.</l>
     <l n="51">Non so s'in questo io mi sia saggio o stolto;</l>
     <l n="52">ma non vo' più saper, che mi convegna.</l>
     <l n="53">Or questo vin dinanzi mi sia tolto:</l>
     <l n="54">sete non n'ho, né vo' che me ne vegna;</l>
     <l n="55">che tal certezza ha Dio più proibita,</l>
     <l n="56">ch'al primo padre l'arbor de la vita.</l>
    </lg>
    <lg n="8">
     <l n="57">Che come Adam, poi che gustò del pomo</l>
     <l n="58">che Dio con propria bocca gl'interdisse,</l>
     <l n="59">da la letizia al pianto fece un tomo,</l>
     <l n="60">onde in miseria poi sempre s'afflisse;</l>
     <l n="61">così, se de la moglie sua vuol l'uomo</l>
     <l n="62">tutto saper quanto ella fece e disse,</l>
     <l n="63">cade de l'allegrezze in pianti e in guai,</l>
     <l n="64">onde non può più rilevarsi mai. -</l>
    </lg>
    <lg n="9">
     <l n="65">Così dicendo il buon Rinaldo, e intanto</l>
     <l n="66">respingendo da sé l'odiato vase,</l>
     <l n="67">vide abondare un gran rivo di pianto</l>
     <l n="68">dagli occhi del signor di quelle case,</l>
     <l n="69">che disse, poi che racchetossi alquanto:</l>
     <l n="70">- Sia maledetto chi mi persuase</l>
     <l n="71">ch'io facesse la prova, ohimè! di sorte,</l>
     <l n="72">che mi levò la dolce mia consorte.</l>
    </lg>
    <lg n="10">
     <l n="73">Perché non ti conobbi già dieci anni,</l>
     <l n="74">sì che io mi fossi consigliato teco,</l>
     <l n="75">prima che cominciassero gli affanni,</l>
     <l n="76">e 'l lungo pianto onde io son quasi cieco?</l>
     <l n="77">Ma vo' levarti da la scena i panni;</l>
     <l n="78">che 'l mio mal vegghi, e te ne dogli meco:</l>
     <l n="79">e ti dirò il principio e l'argumento</l>
     <l n="80">del mio non comparabile tormento.</l>
    </lg>
    <lg n="11">
     <l n="81">Qua su lasciasti una città vicina,</l>
     <l n="82">a cui fa intorno un chiaro fiume laco,</l>
     <l n="83">che poi si stende e in questo Po declina,</l>
     <l n="84">e l'origine sua vien di Benaco.</l>
     <l n="85">Fu fatta la città, quando a ruina</l>
     <l n="86">le mura andâr de l'agenoreo draco.</l>
     <l n="87">Quivi nacque io di stirpe assai gentile,</l>
     <l n="88">ma in pover tetto e in facultade umìle.</l>
    </lg>
    <lg n="12">
     <l n="89">Se Fortuna di me non ebbe cura</l>
     <l n="90">sì che mi desse al nascer mio ricchezza,</l>
     <l n="91">al difetto di lei supplì Natura,</l>
     <l n="92">che sopra ogni mio ugual mi diè bellezza.</l>
     <l n="93">Donne e donzelle già di mia figura</l>
     <l n="94">arder più d'una vidi in giovanezza;</l>
     <l n="95">ch'io ci seppi accoppiar cortesi modi;</l>
     <l n="96">ben che stia mal che l'uom se stesso lodi.</l>
    </lg>
    <lg n="13">
     <l n="97">Ne la nostra cittade era un uom saggio,</l>
     <l n="98">di tutte l'arti oltre ogni creder dotto,</l>
     <l n="99">che quando chiuse gli occhi al febeo raggio,</l>
     <l n="100">contava gli anni suoi cento e ventotto.</l>
     <l n="101">Visse tutta sua età solo e selvaggio,</l>
     <l n="102">se non l'estrema; che d'Amor condotto,</l>
     <l n="103">con premio ottenne una matrona bella,</l>
     <l n="104">e n'ebbe di nascosto una cittella.</l>
    </lg>
    <lg n="14">
     <l n="105">E per vietar che simil la figliuola</l>
     <l n="106">alla matre non sia, che per mercede</l>
     <l n="107">vendé sua castità che valea sola</l>
     <l n="108">più che quanto oro al mondo si possiede,</l>
     <l n="109">fuor del commercio popular la invola;</l>
     <l n="110">et ove più solingo il luogo vede,</l>
     <l n="111">questo amplo e bel palagio e ricco tanto</l>
     <l n="112">fece fare a' demonii per incanto.</l>
    </lg>
    <lg n="15">
     <l n="113">A vecchie donne e caste fe' nutrire</l>
     <l n="114">la figlia qui, ch'in gran beltà poi venne;</l>
     <l n="115">né che potesse altr'uom veder, né udire</l>
     <l n="116">pur ragionarne in quella età, sostenne.</l>
     <l n="117">E perch'avesse esempio da seguire,</l>
     <l n="118">ogni pudica donna che mai tenne</l>
     <l n="119">contra illicito amor chiuse le sbarre,</l>
     <l n="120">ci fe' d'intaglio o di color ritrarre:</l>
    </lg>
    <lg n="16">
     <l n="121">non quelle sol che di virtude amiche</l>
     <l n="122">hanno sì il mondo all'età prisca adorno;</l>
     <l n="123">di quai la fama per l'istorie antiche</l>
     <l n="124">non è per veder mai l'ultimo giorno:</l>
     <l n="125">ma nel futuro ancora altre pudiche</l>
     <l n="126">che faran bella Italia d'ogn'intorno,</l>
     <l n="127">ci fe' ritrarre in lor fattezze conte,</l>
     <l n="128">come otto che ne vedi a questa fonte.</l>
    </lg>
    <lg n="17">
     <l n="129">Poi che la figlia al vecchio par matura</l>
     <l n="130">sì, che ne possa l'uom cogliere i frutti;</l>
     <l n="131">o fosse mia disgrazia o mia aventura,</l>
     <l n="132">eletto fui degno di lei fra tutti.</l>
     <l n="133">I lati campi oltre alle belle mura,</l>
     <l n="134">non meno i pescarecci, che gli asciutti,</l>
     <l n="135">che ci son d'ogn'intorno a venti miglia,</l>
     <l n="136">mi consegnò per dote de la figlia.</l>
    </lg>
    <lg n="18">
     <l n="137">Ella era bella e costumata tanto,</l>
     <l n="138">che più desiderar non si potea.</l>
     <l n="139">Di bei trapunti e di riccami, quanto</l>
     <l n="140">mai ne sapesse Pallade, sapea.</l>
     <l n="141">Vedila andare, odine il suono e 'l canto:</l>
     <l n="142">celeste e non mortal cosa parea.</l>
     <l n="143">E in modo all'arti liberali attese,</l>
     <l n="144">che, quanto il padre, o poco men n'intese.</l>
    </lg>
    <lg n="19">
     <l n="145">Con grande ingegno, e non minor bellezza</l>
     <l n="146">che fatta l'avria amabil fin ai sassi,</l>
     <l n="147">era giunto un amore, una dolcezza,</l>
     <l n="148">che par ch'a rimembrarne il cor mi passi.</l>
     <l n="149">Non avea più piacer né più vaghezza,</l>
     <l n="150">che d'esser meco ov'io mi stessi o andassi.</l>
     <l n="151">Senza aver lite mai stemmo gran pezzo:</l>
     <l n="152">l'avemmo poi, per colpa mia, da sezzo.</l>
    </lg>
    <lg n="20">
     <l n="153">Morto il suocero mio dopo cinque anni</l>
     <l n="154">ch'io sottoposi il collo al giugal nodo,</l>
     <l n="155">non stêro molto a cominciar gli affanni</l>
     <l n="156">ch'io sento ancora, e ti dirò in che modo.</l>
     <l n="157">Mentre mi richiudea tutto coi vanni</l>
     <l n="158">l'amor di questa mia che sì ti lodo,</l>
     <l n="159">una femina nobil del paese,</l>
     <l n="160">quanto accender si può, di me s'accese.</l>
    </lg>
    <lg n="21">
     <l n="161">Ella sapea d'incanti e di malie</l>
     <l n="162">quel che saper ne possa alcuna maga:</l>
     <l n="163">rendea la notte chiara, oscuro il die,</l>
     <l n="164">fermava il sol, facea la terra vaga.</l>
     <l n="165">Non potea trar però le voglie mie,</l>
     <l n="166">che le sanassin l'amorosa piaga</l>
     <l n="167">col rimedio che dar non le potria</l>
     <l n="168">senza alta ingiuria de la donna mia.</l>
    </lg>
    <lg n="22">
     <l n="169">Non perché fosse assai gentile e bella,</l>
     <l n="170">né perché sapess'io che sì me amassi,</l>
     <l n="171">né per gran don, né per promesse ch'ella</l>
     <l n="172">mi fêsse molte, e di continuo instassi,</l>
     <l n="173">ottener poté mai ch'una fiammella,</l>
     <l n="174">per darla a lei, del primo amor levassi;</l>
     <l n="175">ch'a dietro ne traea tutte mie voglie</l>
     <l n="176">il conoscermi fida la mia moglie.</l>
    </lg>
    <lg n="23">
     <l n="177">La speme, la credenza, la certezza</l>
     <l n="178">che de la fede di mia moglie avea,</l>
     <l n="179">m'avria fatto sprezzar quanta bellezza</l>
     <l n="180">avesse mai la giovane ledea,</l>
     <l n="181">o quanto offerto mai senno e ricchezza</l>
     <l n="182">fu al gran pastor de la montagna Idea.</l>
     <l n="183">Ma le repulse mie non valean tanto,</l>
     <l n="184">che potesson levarmela da canto.</l>
    </lg>
    <lg n="24">
     <l n="185">Un dì che mi trovò fuor del palagio</l>
     <l n="186">la maga, che nomata era Melissa,</l>
     <l n="187">e mi poté parlare a suo grande agio,</l>
     <l n="188">modo trovò da por mia pace in rissa,</l>
     <l n="189">e con lo spron di gelosia malvagio</l>
     <l n="190">cacciar del cor la fé che v'era fissa.</l>
     <l n="191">Comincia a comendar la intenzion mia,</l>
     <l n="192">ch'io sia fedele a chi fedel mi sia.</l>
    </lg>
    <lg n="25">
     <l n="193">"Ma che ti sia fedel, tu non puoi dire,</l>
     <l n="194">prima che di sua fé prova non vedi.</l>
     <l n="195">S'ella non falle, e che potria fallire,</l>
     <l n="196">che sia fedel, che sia pudica credi.</l>
     <l n="197">Ma se mai senza te non la lasci ire,</l>
     <l n="198">se mai vedere altr'uom non le conciedi,</l>
     <l n="199">onde hai questa baldanza, che tu dica</l>
     <l n="200">e mi vogli affermar che sia pudica?</l>
    </lg>
    <lg n="26">
     <l n="201">Scòstati un poco, scòstati da casa;</l>
     <l n="202">fa che le cittadi odano e i villaggi,</l>
     <l n="203">che tu sia andato, e ch'ella sia rimasa;</l>
     <l n="204">agli amanti dà commodo e ai messaggi.</l>
     <l n="205">S'a prieghi, a doni non fia persuasa</l>
     <l n="206">di fare al letto maritale oltraggi,</l>
     <l n="207">e che, facendol, creda che si cele,</l>
     <l n="208">allora dir potrai che sia fedele".</l>
    </lg>
    <lg n="27">
     <l n="209">Con tal parole e simili non cessa</l>
     <l n="210">l'incantatrice, fin che mi dispone</l>
     <l n="211">che de la donna mia la fede espressa</l>
     <l n="212">veder voglia e provare a paragone.</l>
     <l n="213">"Ora pogniamo (le soggiungo) ch'essa</l>
     <l n="214">sia qual non posso averne opinione:</l>
     <l n="215">come potrò di lei poi farmi certo</l>
     <l n="216">che sia di punizion degna o di merto?"</l>
    </lg>
    <lg n="28">
     <l n="217">Disse Melissa: "Io ti darò un vasello</l>
     <l n="218">fatto da ber, di virtù rara e strana;</l>
     <l n="219">qual già per fare accorto il suo fratello</l>
     <l n="220">del fallo di Genevra, fe' Morgana.</l>
     <l n="221">Chi la moglie ha pudica, bee con quello:</l>
     <l n="222">ma non vi può già ber chi l'ha puttana;</l>
     <l n="223">che 'l vin, quando lo crede in bocca porre,</l>
     <l n="224">tutto si sparge, e fuor nel petto scorre.</l>
    </lg>
    <lg n="29">
     <l n="225">Prima che parti, ne farai la prova,</l>
     <l n="226">e per lo creder mio tu berai netto;</l>
     <l n="227">che credo ch'ancor netta si ritrova</l>
     <l n="228">la moglie tua: pur ne vedrai l'effetto.</l>
     <l n="229">Ma s'al ritorno esperienza nuova</l>
     <l n="230">poi ne farai, non t'assicuro il petto:</l>
     <l n="231">che se tu non lo immolli, e netto béi,</l>
     <l n="232">d'ogni marito il più felice sei".</l>
    </lg>
    <lg n="30">
     <l n="233">L'offerta accetto; il vaso ella mi dona:</l>
     <l n="234">ne fo la prova, e mi succede a punto;</l>
     <l n="235">che, com'era il disio, pudica e buona</l>
     <l n="236">la cara moglie mia trovo a quel punto.</l>
     <l n="237">Dice Melissa: "Un poco l'abbandona;</l>
     <l n="238">per un mese o per duo stanne disgiunto:</l>
     <l n="239">poi torna; poi di nuovo il vaso tolli;</l>
     <l n="240">prova se bevi, o pur se 'l petto immolli".</l>
    </lg>
    <lg n="31">
     <l n="241">A me duro parea pur di partire;</l>
     <l n="242">non perché di sua fé sì dubitassi,</l>
     <l n="243">come ch'io non potea duo dì patire,</l>
     <l n="244">né un'ora pur, che senza me restassi.</l>
     <l n="245">Disse Melissa: "Io ti farò venire</l>
     <l n="246">a conoscere il ver con altri passi.</l>
     <l n="247">Vo' che muti il parlare e i vestimenti,</l>
     <l n="248">e sotto viso altrui te l'appresenti".</l>
    </lg>
    <lg n="32">
     <l n="249">Signor, qui presso una città difende</l>
     <l n="250">il Po fra minacciose e fiere corna;</l>
     <l n="251">la cui iuridizion di qui si stende</l>
     <l n="252">fin dove il mar fugge dal lito e torna.</l>
     <l n="253">Cede d'antiquità, ma ben contende</l>
     <l n="254">con le vicine in esser ricca e adorna.</l>
     <l n="255">Le reliquie troiane la fondaro,</l>
     <l n="256">che dal flagello d'Attila camparo.</l>
    </lg>
    <lg n="33">
     <l n="257">Astringe e lenta a questa terra il morso</l>
     <l n="258">un cavallier giovene, ricco e bello,</l>
     <l n="259">che dietro un giorno a un suo falcone iscorso,</l>
     <l n="260">essendo capitato entro il mio ostello,</l>
     <l n="261">vide la donna, e sì nel primo occorso</l>
     <l n="262">gli piacque, che nel cor portò il suggello;</l>
     <l n="263">né cessò molte pratice far poi,</l>
     <l n="264">per inchinarla ai desiderii suoi.</l>
    </lg>
    <lg n="34">
     <l n="265">Ella gli fece dar tante repulse,</l>
     <l n="266">che più tentarla al fine egli non vòlse;</l>
     <l n="267">ma la beltà di lei, ch'Amor vi sculse,</l>
     <l n="268">di memoria però non se gli tolse.</l>
     <l n="269">Tanto Melissa allosingommi e mulse,</l>
     <l n="270">ch'a tor la forma di colui mi volse;</l>
     <l n="271">e mi mutò (né so ben dirti come)</l>
     <l n="272">di faccia, di parlar, d'occhi e di chiome.</l>
    </lg>
    <lg n="35">
     <l n="273">Già con mia moglie avendo simulato</l>
     <l n="274">d'esser partito e gitone in Levante,</l>
     <l n="275">nel giovene amator così mutato</l>
     <l n="276">l'andar, la voce, l'abito e 'l sembiante,</l>
     <l n="277">me ne ritorno, et ho Melissa a lato,</l>
     <l n="278">che s'era trasformata, e parea un fante;</l>
     <l n="279">e le più ricche gemme avea con lei,</l>
     <l n="280">che mai mandassin gl'Indi o gli Eritrei.</l>
    </lg>
    <lg n="36">
     <l n="281">Io che l'uso sapea del mio palagio,</l>
     <l n="282">entro sicuro, e vien Melissa meco;</l>
     <l n="283">e madonna ritrovo a sì grande agio,</l>
     <l n="284">che non ha né scudier né donna seco.</l>
     <l n="285">I miei prieghi le espongo, indi il malvagio</l>
     <l n="286">stimulo inanzi del mal far le arreco:</l>
     <l n="287">i rubini, i diamanti e gli smeraldi,</l>
     <l n="288">che mosso arebbon tutti i cor più saldi.</l>
    </lg>
    <lg n="37">
     <l n="289">E le dico che poco è questo dono</l>
     <l n="290">verso quel che sperar da me dovea:</l>
     <l n="291">de la commodità poi le ragiono,</l>
     <l n="292">che, non v'essendo il suo marito, avea:</l>
     <l n="293">e le ricordo che gran tempo sono</l>
     <l n="294">stato suo amante, com'ella sapea;</l>
     <l n="295">e che l'amar mio lei con tanta fede</l>
     <l n="296">degno era avere al fin qualche mercede.</l>
    </lg>
    <lg n="38">
     <l n="297">Turbossi nel principio ella non poco,</l>
     <l n="298">divenne rossa, et ascoltar non volle;</l>
     <l n="299">ma il veder fiammeggiar poi, come fuoco,</l>
     <l n="300">le belle gemme, il duro cor fe' molle:</l>
     <l n="301">e con parlar rispose breve e fioco,</l>
     <l n="302">quel che la vita a rimembrar mi tolle;</l>
     <l n="303">che mi compiaceria, quando credesse</l>
     <l n="304">ch'altra persona mai nol risapesse.</l>
    </lg>
    <lg n="39">
     <l n="305">Fu tal risposta un venenato telo</l>
     <l n="306">di che me ne senti' l'alma traffissa:</l>
     <l n="307">per l'ossa andommi e per le vene un gielo;</l>
     <l n="308">ne le fauci restò la voce fissa.</l>
     <l n="309">Levando allora del suo incanto il velo,</l>
     <l n="310">ne la mia forma mi tornò Melissa.</l>
     <l n="311">Pensa di che color dovesse farsi,</l>
     <l n="312">ch'in tanto error da me vide trovarsi.</l>
    </lg>
    <lg n="40">
     <l n="313">Divenimmo ambi di color di morte,</l>
     <l n="314">muti ambi, ambi restiàn con gli occhi bassi.</l>
     <l n="315">Potei la lingua a pena aver sì forte,</l>
     <l n="316">e tanta voce a pena, ch'io gridassi:</l>
     <l n="317">"Me tradiresti dunque tu, consorte,</l>
     <l n="318">quando tu avessi chi 'l mio onor comprassi?"</l>
     <l n="319">Altra risposta darmi ella non puote,</l>
     <l n="320">che di rigar di lacrime le gote.</l>
    </lg>
    <lg n="41">
     <l n="321">Ben la vergogna è assai, ma più lo sdegno</l>
     <l n="322">ch'ella ha, da me veder farsi quella onta;</l>
     <l n="323">e multiplica sì senza ritegno,</l>
     <l n="324">ch'in ira al fine e in crudele odio monta.</l>
     <l n="325">Da me fuggirsi tosto fa disegno;</l>
     <l n="326">e ne l'ora che 'l Sol del carro smonta,</l>
     <l n="327">al fiume corre, e in una sua barchetta</l>
     <l n="328">si fa calar tutta la notte in fretta:</l>
    </lg>
    <lg n="42">
     <l n="329">e la matina s'appresenta avante</l>
     <l n="330">al cavallier che l'avea un tempo amata,</l>
     <l n="331">sotto il cui viso, sotto il cui sembiante</l>
     <l n="332">fu contra l'onor mio da me tentata.</l>
     <l n="333">A lui che n'era stato et era amante,</l>
     <l n="334">creder si può che fu la giunta grata.</l>
     <l n="335">Quindi ella mi fe' dir ch'io non sperassi</l>
     <l n="336">che mai più fosse mia, né più m'amassi.</l>
    </lg>
    <lg n="43">
     <l n="337">Ah lasso! da quel dì con lui dimora</l>
     <l n="338">in gran piacere, e di me prende giuoco;</l>
     <l n="339">et io del mal che procacciammi allora,</l>
     <l n="340">ancor languisco, e non ritrovo loco.</l>
     <l n="341">Cresce il mal sempre, e giusto è ch'io ne muora;</l>
     <l n="342">e resta omai da consumarci poco.</l>
     <l n="343">Ben credo che 'l primo anno sarei morto,</l>
     <l n="344">se non mi dava aiuto un sol conforto.</l>
    </lg>
    <lg n="44">
     <l n="345">Il conforto ch'io prendo, è che di quanti</l>
     <l n="346">per dieci anni mai fur sotto al mio tetto</l>
     <l n="347">(ch'a tutti questo vaso ho messo inanti),</l>
     <l n="348">non ne trovo un che non s'immolli il petto.</l>
     <l n="349">Aver nel caso mio compagni tanti</l>
     <l n="350">mi dà fra tanto mal qualche diletto.</l>
     <l n="351">Tu tra infiniti sol sei stato saggio,</l>
     <l n="352">che far negasti il periglioso saggio.</l>
    </lg>
    <lg n="45">
     <l n="353">Il mio voler cercare oltre alla meta</l>
     <l n="354">che de la donna sua cercar si deve,</l>
     <l n="355">fa che mai più trovare ora quieta</l>
     <l n="356">non può la vita mia, sia lunga o breve.</l>
     <l n="357">Di ciò Melissa fu a principio lieta:</l>
     <l n="358">ma cessò tosto la sua gioia lieve;</l>
     <l n="359">ch'essendo causa del mio mal stata ella,</l>
     <l n="360">io l'odiai sì, che non potea vedella.</l>
    </lg>
    <lg n="46">
     <l n="361">Ella d'esser odiata impaziente</l>
     <l n="362">da me che dicea amar più che sua vita,</l>
     <l n="363">ove donna restarne immantinente</l>
     <l n="364">creduto avea, che l'altra ne fosse ita;</l>
     <l n="365">per non aver sua doglia sì presente,</l>
     <l n="366">non tardò molto a far di qui partita;</l>
     <l n="367">e in modo abbandonò questo paese,</l>
     <l n="368">che dopo mai per me non se n'intese. -</l>
    </lg>
    <lg n="47">
     <l n="369">Così narrava il mesto cavalliero:</l>
     <l n="370">e quando fine alla sua istoria pose,</l>
     <l n="371">Rinaldo alquanto ste' sopra pensiero,</l>
     <l n="372">da pietà vinto, e poi così rispose:</l>
     <l n="373">- Mal consiglio ti diè Melissa in vero,</l>
     <l n="374">che d'attizzar le vespe ti propose;</l>
     <l n="375">e tu fusti a cercar poco avveduto</l>
     <l n="376">quel che tu avresti non trovar voluto.</l>
    </lg>
    <lg n="48">
     <l n="377">Se d'avarizia la tua donna vinta</l>
     <l n="378">a voler fede romperti fu indutta,</l>
     <l n="379">non t'ammirar: né prima ella né quinta</l>
     <l n="380">fu de le donne prese in sì gran lutta;</l>
     <l n="381">e mente via più salda ancora è spinta</l>
     <l n="382">per minor prezzo a far cosa più brutta.</l>
     <l n="383">Quanti uomini odi tu, che già per oro</l>
     <l n="384">han traditi padroni e amici loro?</l>
    </lg>
    <lg n="49">
     <l n="385">Non dovevi assalir con sì fiere armi,</l>
     <l n="386">se bramavi veder farle difesa.</l>
     <l n="387">Non sai tu, contra l'oro, che né i marmi</l>
     <l n="388">né 'l durissimo acciar sta alla contesa?</l>
     <l n="389">Che più fallasti tu a tentarla parmi,</l>
     <l n="390">di lei che così tosto restò presa.</l>
     <l n="391">Se te altretanto avesse ella tentato,</l>
     <l n="392">non so se tu più saldo fossi stato. -</l>
    </lg>
    <lg n="50">
     <l n="393">Qui Rinaldo fe' fine, e da la mensa</l>
     <l n="394">levossi a un tempo, e domandò dormire;</l>
     <l n="395">che riposare un poco, e poi si pensa</l>
     <l n="396">inanzi al dì d'un'ora o due partire.</l>
     <l n="397">Ha poco tempo, e 'l poco c'ha, dispensa</l>
     <l n="398">con gran misura, e invan nol lascia gire.</l>
     <l n="399">Il signor di là dentro, a suo piacere,</l>
     <l n="400">disse, che si potea porre a giacere;</l>
    </lg>
    <lg n="51">
     <l n="401">ch'apparecchiata era la stanza e 'l letto:</l>
     <l n="402">ma che se volea far per suo consiglio,</l>
     <l n="403">tutta notte dormir potria a diletto,</l>
     <l n="404">e dormendo avanzarsi qualche miglio.</l>
     <l n="405">- Acconciar ti farò (disse) un legnetto,</l>
     <l n="406">con che volando, e senz'alcun periglio</l>
     <l n="407">tutta notte dormendo vo' che vada,</l>
     <l n="408">e una giornata avanzi de la strada. -</l>
    </lg>
    <lg n="52">
     <l n="409">La proferta a Rinaldo accettar piacque,</l>
     <l n="410">e molto ringraziò l'oste cortese:</l>
     <l n="411">poi senza indugio là, dove ne l'acque</l>
     <l n="412">da' naviganti era aspettato, scese.</l>
     <l n="413">Quivi a grande agio riposato giacque,</l>
     <l n="414">mentre il corso del fiume il legno prese,</l>
     <l n="415">che da sei remi spinto, lieve e snello</l>
     <l n="416">pel fiume andò, come per l'aria augello.</l>
    </lg>
    <lg n="53">
     <l n="417">Così tosto come ebbe il capo chino,</l>
     <l n="418">il cavallier di Francia adormentosse;</l>
     <l n="419">imposto avendo già, come vicino</l>
     <l n="420">giungea a Ferrara, che svegliato fosse.</l>
     <l n="421">Restò Melara nel lito mancino;</l>
     <l n="422">nel lito destro Sermide restosse:</l>
     <l n="423">Figarolo e Stellata il legno passa,</l>
     <l n="424">ove le corna il Po iracondo abbassa.</l>
    </lg>
    <lg n="54">
     <l n="425">De le due corna il nocchier prese il destro,</l>
     <l n="426">e lasciò andar verso Vinegia il manco;</l>
     <l n="427">passò il Bondeno: e già il color cilestro</l>
     <l n="428">si vedea in oriente venir manco,</l>
     <l n="429">che votando di fior tutto il canestro,</l>
     <l n="430">l'Aurora vi facea vermiglio e bianco;</l>
     <l n="431">quando, lontan scoprendo di Tealdo</l>
     <l n="432">ambe le ròcche, il capo alzò Rinaldo.</l>
    </lg>
    <lg n="55">
     <l n="433">- O città bene aventurosa (disse),</l>
     <l n="434">di cui già Malagigi, il mio cugino,</l>
     <l n="435">contemplando le stelle erranti e fisse,</l>
     <l n="436">e constringendo alcun spirto indovino,</l>
     <l n="437">nei secoli futuri mi predisse</l>
     <l n="438">(già ch'io facea con lui questo camino)</l>
     <l n="439">ch'ancor la gloria tua salirà tanto,</l>
     <l n="440">ch'avrai di tutta Italia il pregio e 'l vanto. -</l>
    </lg>
    <lg n="56">
     <l n="441">Così dicendo, e pur tuttavia in fretta</l>
     <l n="442">su quel battel che parea aver le penne,</l>
     <l n="443">scorrendo il re de' fiumi, all'isoletta</l>
     <l n="444">ch'alla cittade è più propinqua, venne:</l>
     <l n="445">e ben che fosse allora erma e negletta,</l>
     <l n="446">pur s'allegrò di rivederla, e fenne</l>
     <l n="447">non poca festa; che sapea quanto ella,</l>
     <l n="448">volgendo gli anni, saria ornata e bella.</l>
    </lg>
    <lg n="57">
     <l n="449">Altra fiata che fe' questa via,</l>
     <l n="450">udì da Malagigi, il qual seco era,</l>
     <l n="451">che settecento volte che si sia</l>
     <l n="452">girata col monton la quarta sfera,</l>
     <l n="453">questa la più ioconda isola fia</l>
     <l n="454">di quante cinga mar, stagno o riviera;</l>
     <l n="455">sì che, veduta lei, non sarà ch'oda</l>
     <l n="456">dar più alla patria di Nausicaa loda.</l>
    </lg>
    <lg n="58">
     <l n="457">Udì che di bei tetti posta inante</l>
     <l n="458">sarebbe a quella sì a Tiberio cara;</l>
     <l n="459">che cederian l'Esperide alle piante</l>
     <l n="460">ch'avria il bel loco, d'ogni sorte rara;</l>
     <l n="461">che tante spezie d'animali, quante</l>
     <l n="462">vi fien, né in mandra Circe ebbe né in hara;</l>
     <l n="463">che v'avria con le Grazie e con Cupido</l>
     <l n="464">Venere stanza, e non più in Cipro o in Gnido:</l>
    </lg>
    <lg n="59">
     <l n="465">e che sarebbe tal per studio e cura</l>
     <l n="466">di chi al sapere et al potere unita</l>
     <l n="467">la voglia avendo, d'argini e di mura</l>
     <l n="468">avria sì ancor la sua città munita,</l>
     <l n="469">che contra tutto il mondo star sicura</l>
     <l n="470">potria, senza chiamar di fuori aita;</l>
     <l n="471">e che d'Ercol figliuol, d'Ercol sarebbe</l>
     <l n="472">padre il signor che questo e quel far debbe.</l>
    </lg>
    <lg n="60">
     <l n="473">Così venìa Rinaldo ricordando</l>
     <l n="474">quel che già il suo cugin detto gli avea,</l>
     <l n="475">de le future cose divinando,</l>
     <l n="476">che spesso conferir seco solea.</l>
     <l n="477">E tuttavia l'umil città mirando:</l>
     <l n="478">- Come esser può ch'ancor (seco dicea)</l>
     <l n="479">debban così fiorir queste paludi</l>
     <l n="480">de tutti i liberali e degni studi?</l>
    </lg>
    <lg n="61">
     <l n="481">e crescer abbia di sì piccol borgo</l>
     <l n="482">ampla cittade e di sì gran bellezza?</l>
     <l n="483">e ciò ch'intorno è tutto stagno e gorgo,</l>
     <l n="484">sien lieti e pieni campi di ricchezza?</l>
     <l n="485">Città, sin ora a riverire assorgo</l>
     <l n="486">l'amor, la cortesia, la gentilezza</l>
     <l n="487">de' tuoi signori, e gli onorati pregi</l>
     <l n="488">dei cavallier, dei cittadini egregi.</l>
    </lg>
    <lg n="62">
     <l n="489">L'ineffabil bontà del Redentore,</l>
     <l n="490">de' tuoi principi il senno e la iustizia,</l>
     <l n="491">sempre con pace, sempre con amore</l>
     <l n="492">ti tenga in abondanzia et in letizia;</l>
     <l n="493">e ti difenda contra ogni furore</l>
     <l n="494">de' tuoi nimici, e scuopra lor malizia:</l>
     <l n="495">del tuo contento ogni vicino arrabbi,</l>
     <l n="496">più tosto che tu invidia ad alcuno abbi. -</l>
    </lg>
    <lg n="63">
     <l n="497">Mentre Rinaldo così parla, fende</l>
     <l n="498">con tanta fretta il suttil legno l'onde,</l>
     <l n="499">che con maggiore a logoro non scende</l>
     <l n="500">falcon ch'al grido del padron risponde.</l>
     <l n="501">Del destro corno il destro ramo prende</l>
     <l n="502">quindi il nocchiero, e mura e tetti asconde:</l>
     <l n="503">San Georgio a dietro, a dietro s'allontana</l>
     <l n="504">la torre e de la Fossa e di Gaibana.</l>
    </lg>
    <lg n="64">
     <l n="505">Rinaldo, come accade ch'un pensiero</l>
     <l n="506">un altro dietro, e quello un altro mena,</l>
     <l n="507">si venne a ricordar del cavalliero</l>
     <l n="508">nel cui palagio fu la sera a cena;</l>
     <l n="509">che per questa cittade, a dire il vero,</l>
     <l n="510">avea giusta cagion di stare in pena:</l>
     <l n="511">e ricordossi del vaso da bere,</l>
     <l n="512">che mostra altrui l'error de la mogliere;</l>
    </lg>
    <lg n="65">
     <l n="513">e ricordossi insieme de la prova</l>
     <l n="514">che d'aver fatta il cavallier narrolli;</l>
     <l n="515">che di quanti avea esperti, uomo non trova</l>
     <l n="516">che bea nel vaso, e 'l petto non s'immolli.</l>
     <l n="517">Or si pente, or tra sé dice: - E' mi giova</l>
     <l n="518">ch'a tanto paragon venir non volli.</l>
     <l n="519">Riuscendo, accertava il creder mio;</l>
     <l n="520">non riuscendo, a che partito era io?</l>
    </lg>
    <lg n="66">
     <l n="521">Gli è questo creder mio, come io l'avessi</l>
     <l n="522">ben certo, e poco accrescer lo potrei:</l>
     <l n="523">sì che, s'al paragon mi succedessi,</l>
     <l n="524">poco il meglio saria ch'io ne trarrei;</l>
     <l n="525">ma non già poco il mal, quando vedessi</l>
     <l n="526">quel di Clarice mia, ch'io non vorrei.</l>
     <l n="527">Metter saria mille contra uno a giuoco;</l>
     <l n="528">che perder si può molto, e acquistar poco. -</l>
    </lg>
    <lg n="67">
     <l n="529">Stando in questo pensoso il cavalliero</l>
     <l n="530">di Chiaramonte, e non alzando il viso,</l>
     <l n="531">con molta attenzion fu da un nocchiero</l>
     <l n="532">che gli era incontra, riguardato fiso:</l>
     <l n="533">e perché di veder tutto il pensiero</l>
     <l n="534">che l'occupava tanto, gli fu aviso,</l>
     <l n="535">come uom che ben parlava et avea ardire,</l>
     <l n="536">a seco ragionar lo fece uscire.</l>
    </lg>
    <lg n="68">
     <l n="537">La somma fu del lor ragionamento,</l>
     <l n="538">che colui malaccorto era ben stato,</l>
     <l n="539">che ne la moglie sua l'esperimento</l>
     <l n="540">maggior che può far donna, avea tentato;</l>
     <l n="541">che quella che da l'oro e da l'argento</l>
     <l n="542">difende il cor di pudicizia armato,</l>
     <l n="543">tra mille spade via più facilmente</l>
     <l n="544">difenderallo, e in mezzo al fuoco ardente.</l>
    </lg>
    <lg n="69">
     <l n="545">Il nocchier suggiungea: - Ben gli dicesti,</l>
     <l n="546">che non dovea offerirle sì gran doni;</l>
     <l n="547">che contrastare a questi assalti e a questi</l>
     <l n="548">colpi non sono tutti i petti buoni.</l>
     <l n="549">Non so se d'una giovane intendesti</l>
     <l n="550">(ch'esser pò che tra voi se ne ragioni),</l>
     <l n="551">che nel medesmo error vide il consorte,</l>
     <l n="552">di ch'esso avea lei condannata a morte.</l>
    </lg>
    <lg n="70">
     <l n="553">Dovea in memoria avere il signor mio,</l>
     <l n="554">che l'oro e 'l premio ogni durezza inchina;</l>
     <l n="555">ma, quando bisognò, l'ebbe in oblio,</l>
     <l n="556">et ei si procacciò la sua ruina.</l>
     <l n="557">Così sapea lo esempio egli, com'io,</l>
     <l n="558">che fu in questa città di qui vicina,</l>
     <l n="559">sua patria e mia, che 'l lago e la palude</l>
     <l n="560">del rifrenato Menzo intorno chiude:</l>
    </lg>
    <lg n="71">
     <l n="561">d'Adonio voglio dir, che 'l ricco dono</l>
     <l n="562">fe' alla moglie del giudice, d'un cane. -</l>
     <l n="563">- Di questo (disse il paladino) il suono</l>
     <l n="564">non passa l'Alpe, e qui tra voi rimane;</l>
     <l n="565">perché né in Francia, né dove ito sono,</l>
     <l n="566">parlar n'udi' ne le contrade estrane:</l>
     <l n="567">sì che di' pur, se non t'incresce il dire;</l>
     <l n="568">che volentieri io mi t'acconcio a udire. -</l>
    </lg>
    <lg n="72">
     <l n="569">Il nocchier cominciò: - Già fu di questa</l>
     <l n="570">terra un Anselmo di famiglia degna,</l>
     <l n="571">che la sua gioventù con lunga vesta</l>
     <l n="572">spese in saper ciò ch'Ulpiano insegna;</l>
     <l n="573">e di nobil progenie, bella e onesta</l>
     <l n="574">moglie cercò, ch'al grado suo convegna;</l>
     <l n="575">e d'una terra quindi non lontana</l>
     <l n="576">n'ebbe una di bellezza sopraumana;</l>
    </lg>
    <lg n="73">
     <l n="577">e di bei modi e tanto graziosi,</l>
     <l n="578">che parea tutto amore e leggiadria;</l>
     <l n="579">e di molto più forse, ch'ai riposi,</l>
     <l n="580">ch'allo stato di lui non convenia.</l>
     <l n="581">Tosto che l'ebbe, quanti mai gelosi</l>
     <l n="582">al mondo fur, passò di gelosia:</l>
     <l n="583">non già ch'altra cagion gli ne desse ella,</l>
     <l n="584">che d'esser troppo accorta e troppo bella.</l>
    </lg>
    <lg n="74">
     <l n="585">Ne la città medesma un cavalliero</l>
     <l n="586">era d'antiqua e d'onorata gente,</l>
     <l n="587">che discendea da quel lignaggio altiero</l>
     <l n="588">ch'uscì d'una mascella di serpente,</l>
     <l n="589">onde già Manto, e chi con essa fêro</l>
     <l n="590">la patria mia, disceser similmente.</l>
     <l n="591">Il cavallier, ch'Adonio nominosse,</l>
     <l n="592">di questa bella donna inamorosse.</l>
    </lg>
    <lg n="75">
     <l n="593">E per venire a fin di questo amore,</l>
     <l n="594">a spender cominciò senza ritegno</l>
     <l n="595">in vestire, in conviti, in farsi onore,</l>
     <l n="596">quanto può farsi un cavallier più degno.</l>
     <l n="597">Il tesor di Tiberio imperatore</l>
     <l n="598">non saria stato a tante spese al segno.</l>
     <l n="599">Io credo ben che non passâr duo verni,</l>
     <l n="600">ch'egli uscì fuor di tutti i ben paterni.</l>
    </lg>
    <lg n="76">
     <l n="601">La casa ch'era dianzi frequentata</l>
     <l n="602">matina e sera tanto dagli amici,</l>
     <l n="603">sola restò, tosto che fu privata</l>
     <l n="604">di starne, di fagian, di coturnici.</l>
     <l n="605">Egli che capo fu de la brigata,</l>
     <l n="606">rimase dietro, e quasi fra mendici.</l>
     <l n="607">Pensò, poi ch'in miseria era venuto,</l>
     <l n="608">d'andare ove non fosse conosciuto.</l>
    </lg>
    <lg n="77">
     <l n="609">Con questa intenzione una mattina,</l>
     <l n="610">senza far motto altrui, la patria lascia;</l>
     <l n="611">e con sospiri e lacrime camina</l>
     <l n="612">lungo lo stagno che le mura fascia.</l>
     <l n="613">La donna che del cor gli era regina,</l>
     <l n="614">già non oblia per la seconda ambascia.</l>
     <l n="615">Ecco un'alta aventura che lo viene</l>
     <l n="616">di sommo male a porre in sommo bene.</l>
    </lg>
    <lg n="78">
     <l n="617">Vede un villan che con un gran bastone</l>
     <l n="618">intorno alcuni sterpi s'affatica.</l>
     <l n="619">Quivi Adonio si ferma, e la cagione</l>
     <l n="620">di tanto travagliar vuol che gli dica.</l>
     <l n="621">Disse il villan, che dentro a quel macchione</l>
     <l n="622">veduto avea una serpe molto antica,</l>
     <l n="623">di che più lunga e grossa a' giorni suoi</l>
     <l n="624">non vide, né credea mai veder poi;</l>
    </lg>
    <lg n="79">
     <l n="625">e che non si voleva indi partire,</l>
     <l n="626">che non l'avesse ritrovata e morta.</l>
     <l n="627">Come Adonio lo sente così dire,</l>
     <l n="628">con poca pazienza lo sopporta.</l>
     <l n="629">Sempre solea le serpi favorire;</l>
     <l n="630">che per insegna il sangue suo le porta</l>
     <l n="631">in memoria ch'uscì sua prima gente</l>
     <l n="632">de' denti seminati di serpente.</l>
    </lg>
    <lg n="80">
     <l n="633">E disse e fece col villano in guisa</l>
     <l n="634">che, suo mal grado, abbandonò l'impresa;</l>
     <l n="635">sì che da lui non fu la serpe uccisa,</l>
     <l n="636">né più cercata, né altrimenti offesa.</l>
     <l n="637">Adonio ne va poi dove s'avisa</l>
     <l n="638">che sua condizion sia meno intesa;</l>
     <l n="639">e dura con disagio e con affanno</l>
     <l n="640">fuor de la patria appresso al settimo anno.</l>
    </lg>
    <lg n="81">
     <l n="641">Né mai per lontananza, né strettezza</l>
     <l n="642">del viver, che i pensier non lascia ir vaghi,</l>
     <l n="643">cessa Amor che sì gli ha la mano avezza,</l>
     <l n="644">ch'ognor non li arda il core, ognor impiaghi.</l>
     <l n="645">È forza al fin che torni alla bellezza</l>
     <l n="646">che son di riveder sì gli occhi vaghi.</l>
     <l n="647">Barbuto, afflitto, e assai male in arnese,</l>
     <l n="648">là donde era venuto, il camin prese.</l>
    </lg>
    <lg n="82">
     <l n="649">In questo tempo alla mia patria accade</l>
     <l n="650">mandare uno oratore al Padre santo,</l>
     <l n="651">che resti appresso alla sua Santitade</l>
     <l n="652">per alcun tempo, e non fu detto quanto.</l>
     <l n="653">Gettan la sorte, e nel giudice cade.</l>
     <l n="654">Oh giorno a lui cagion sempre di pianto!</l>
     <l n="655">Fe' scuse, pregò assai, diede e promesse</l>
     <l n="656">per non partirsi; e al fin sforzato cesse.</l>
    </lg>
    <lg n="83">
     <l n="657">Non gli parea crudele e duro manco</l>
     <l n="658">a dover sopportar tanto dolore,</l>
     <l n="659">che se veduto aprir s'avesse il fianco,</l>
     <l n="660">e vedutosi trar con mano il core.</l>
     <l n="661">Di geloso timor pallido e bianco</l>
     <l n="662">per la sua donna, mentre staria fuore,</l>
     <l n="663">lei con quei modi che giovar si crede,</l>
     <l n="664">supplice priega a non mancar di fede:</l>
    </lg>
    <lg n="84">
     <l n="665">dicendole ch'a donna né bellezza,</l>
     <l n="666">né nobiltà, né gran fortuna basta,</l>
     <l n="667">sì che di vero onor monti in altezza,</l>
     <l n="668">se per nome e per opre non è casta;</l>
     <l n="669">e che quella virtù via più si prezza,</l>
     <l n="670">che di sopra riman quando contrasta,</l>
     <l n="671">e ch'or gran campo avria per questa absenza,</l>
     <l n="672">di far di pudicizia esperienza.</l>
    </lg>
    <lg n="85">
     <l n="673">Con tai le cerca et altre assai parole</l>
     <l n="674">persuader ch'ella gli sia fedele.</l>
     <l n="675">De la dura partita ella si duole,</l>
     <l n="676">con che lacrime, oh Dio! con che querele!</l>
     <l n="677">E giura che più tosto oscuro il sole</l>
     <l n="678">vedrassi, che gli sia mai sì crudele,</l>
     <l n="679">che rompa fede; e che vorria morire</l>
     <l n="680">più tosto ch'aver mai questo desire.</l>
    </lg>
    <lg n="86">
     <l n="681">Ancor ch'a sue promesse e a suoi scongiuri</l>
     <l n="682">desse credenza e si achetasse alquanto,</l>
     <l n="683">non resta che più intender non procuri,</l>
     <l n="684">e che materia non procacci al pianto.</l>
     <l n="685">Avea uno amico suo, che dei futuri</l>
     <l n="686">casi predir teneva il pregio e 'l vanto;</l>
     <l n="687">e d'ogni sortilegio e magica arte,</l>
     <l n="688">o il tutto, o ne sapea la maggior parte.</l>
    </lg>
    <lg n="87">
     <l n="689">Diegli, pregando, di vedere assunto,</l>
     <l n="690">se la sua moglie, nominata Argia,</l>
     <l n="691">nel tempo che da lei starà disgiunto,</l>
     <l n="692">fedele e casta, o pel contrario fia.</l>
     <l n="693">Colui da prieghi vinto, tolle il punto,</l>
     <l n="694">il ciel figura come par che stia.</l>
     <l n="695">Anselmo il lascia in opra, e l'altro giorno</l>
     <l n="696">a lui per la risposta fa ritorno.</l>
    </lg>
    <lg n="88">
     <l n="697">L'astrologo tenea le labra chiuse,</l>
     <l n="698">per non dire al dottor cosa che doglia,</l>
     <l n="699">e cerca di tacer con molte scuse.</l>
     <l n="700">Quando pur del suo mal vede c'ha voglia,</l>
     <l n="701">che gli romperà fede gli concluse,</l>
     <l n="702">tosto ch'egli abbia il piè fuor de la soglia,</l>
     <l n="703">non da bellezza né da prieghi indotta,</l>
     <l n="704">ma da guadagno e da prezzo corrotta.</l>
    </lg>
    <lg n="89">
     <l n="705">Giunte al timore, al dubbio ch'avea prima,</l>
     <l n="706">queste minaccie dei superni moti,</l>
     <l n="707">come gli stesse il cor, tu stesso stima,</l>
     <l n="708">se d'amor gli accidenti ti son noti.</l>
     <l n="709">E sopra ogni mestizia che l'opprima,</l>
     <l n="710">e che l'afflitta mente aggiri e arruoti,</l>
     <l n="711">è 'l saper come, vinta d'avarizia,</l>
     <l n="712">per prezzo abbia a lasciar sua pudicizia.</l>
    </lg>
    <lg n="90">
     <l n="713">Or per far quanti potea far ripari</l>
     <l n="714">da non lasciarla in quel error cadere</l>
     <l n="715">(perché il bisogno a dispogliar gli altari</l>
     <l n="716">tra' l'uom talvolta, che sel trova avere),</l>
     <l n="717">ciò che tenea di gioie e di danari</l>
     <l n="718">(che n'avea somma) pose in suo potere:</l>
     <l n="719">rendite e frutti d'ogni possessione,</l>
     <l n="720">e ciò c'ha al mondo, in man tutto le pone.</l>
    </lg>
    <lg n="91">
     <l n="721">"Con facultade (disse) che ne' tuoi</l>
     <l n="722">non sol bisogni te li goda e spenda,</l>
     <l n="723">ma che ne possi far ciò che ne vuoi,</l>
     <l n="724">li consumi, li getti, e doni e venda;</l>
     <l n="725">altro conto saper non ne vo' poi,</l>
     <l n="726">pur che, qual ti lascio or, tu mi ti renda:</l>
     <l n="727">pur che, come or tu sei, mi sie rimasa</l>
     <l n="728">fa che io non trovi né poder né casa".</l>
    </lg>
    <lg n="92">
     <l n="729">La prega che non faccia, se non sente</l>
     <l n="730">ch'egli ci sia, ne la città dimora;</l>
     <l n="731">ma ne la villa, ove più agiatamente</l>
     <l n="732">viver potrà d'ogni commercio fuora.</l>
     <l n="733">Questo dicea, però che l'umil gente</l>
     <l n="734">che nel gregge o ne' campi gli lavora,</l>
     <l n="735">non gli era aviso che le caste voglie</l>
     <l n="736">contaminar potessero alla moglie.</l>
    </lg>
    <lg n="93">
     <l n="737">Tenendo tuttavia le belle braccia</l>
     <l n="738">al timido marito al collo Argia,</l>
     <l n="739">e di lacrime empiendogli la faccia,</l>
     <l n="740">ch'un fiumicel dagli occhi le n'uscia;</l>
     <l n="741">s'attrista che colpevole la faccia,</l>
     <l n="742">come di fé mancata già gli sia;</l>
     <l n="743">che questa sua sospizion procede,</l>
     <l n="744">perché non ha ne la sua fede fede.</l>
    </lg>
    <lg n="94">
     <l n="745">Troppo sarà, s'io voglio ir rimembrando</l>
     <l n="746">ciò ch'al partir da tramendua sia detto.</l>
     <l n="747">"Il mio onor (dice al fin) ti raccomando":</l>
     <l n="748">piglia licenzia, e partesi in effetto;</l>
     <l n="749">e ben si sente veramente, quando</l>
     <l n="750">volge il cavallo, uscire il cor del petto.</l>
     <l n="751">Ella lo segue, quanto seguir puote,</l>
     <l n="752">con gli occhi che le rigano le gote.</l>
    </lg>
    <lg n="95">
     <l n="753">Adonio intanto misero e tapino,</l>
     <l n="754">e (come io dissi) pallido e barbuto,</l>
     <l n="755">verso la patria avea preso il camino,</l>
     <l n="756">sperando di non esser conosciuto.</l>
     <l n="757">Sul lago giunse alla città vicino,</l>
     <l n="758">là dove avea dato alla biscia aiuto,</l>
     <l n="759">ch'era assediata entro la macchia forte</l>
     <l n="760">da quel villan che por la volea a morte.</l>
    </lg>
    <lg n="96">
     <l n="761">Quivi arrivando in su l'aprir del giorno,</l>
     <l n="762">ch'ancor splendea nel cielo alcuna stella,</l>
     <l n="763">si vede in peregrino abito adorno</l>
     <l n="764">venir pel lito incontra una donzella</l>
     <l n="765">in signoril sembiante, ancor ch'intorno</l>
     <l n="766">non l'apparisse né scudier né ancella.</l>
     <l n="767">Costei con grata vista lo raccolse,</l>
     <l n="768">e poi la lingua a tai parole sciolse:</l>
    </lg>
    <lg n="97">
     <l n="769">"Se ben non mi conosci, o cavalliero,</l>
     <l n="770">son tua parente, e grande obligo t'aggio:</l>
     <l n="771">parente son, perché da Cadmo fiero</l>
     <l n="772">scende d'amenduo noi l'alto lignaggio.</l>
     <l n="773">Io son la fata Manto, che 'l primiero</l>
     <l n="774">sasso messi a fondar questo villaggio;</l>
     <l n="775">e dal mio nome (come ben forse hai</l>
     <l n="776">contare udito) Mantua la nomai.</l>
    </lg>
    <lg n="98">
     <l n="777">De le fate io son una; et il fatale</l>
     <l n="778">stato per farti anco saper ch'importe,</l>
     <l n="779">nascemo a un punto, che d'ogn'altro male</l>
     <l n="780">siamo capaci, fuor che de la morte.</l>
     <l n="781">Ma giunto è con questo essere immortale</l>
     <l n="782">condizion non men del morir forte;</l>
     <l n="783">ch'ogni settimo giorno ogniuna è certa</l>
     <l n="784">che la sua forma in biscia si converta.</l>
    </lg>
    <lg n="99">
     <l n="785">Il vedersi coprir del brutto scoglio,</l>
     <l n="786">e gir serpendo, è cosa tanto schiva,</l>
     <l n="787">che non è pare al mondo altro cordoglio;</l>
     <l n="788">tal che bestemmia ogniuna d'esser viva.</l>
     <l n="789">E l'obligo ch'io t'ho (perché ti voglio</l>
     <l n="790">insiememente dire onde deriva),</l>
     <l n="791">tu saprai che quel dì, per esser tali,</l>
     <l n="792">siamo a periglio d'infiniti mali.</l>
    </lg>
    <lg n="100">
     <l n="793">Non è sì odiato altro animale in terra,</l>
     <l n="794">come la serpe; e noi, che n'abbiàn faccia,</l>
     <l n="795">patimo da ciascuno oltraggio e guerra;</l>
     <l n="796">che chi ne vede, ne percuote e caccia.</l>
     <l n="797">Se non troviamo ove tornar sotterra,</l>
     <l n="798">sentiamo quanto pesa altrui le braccia.</l>
     <l n="799">Meglio saria poter morir, che rotte</l>
     <l n="800">e storpiate restar sotto le botte.</l>
    </lg>
    <lg n="101">
     <l n="801">L'obligo ch'io t'ho grande, è ch'una volta</l>
     <l n="802">che tu passavi per quest'ombre amene,</l>
     <l n="803">per te di mano fui d'un villan tolta,</l>
     <l n="804">che gran travagli m'avea dati e pene.</l>
     <l n="805">Se tu non eri, io non andava asciolta,</l>
     <l n="806">ch'io non portassi rotto e capo e schene,</l>
     <l n="807">e che sciancata non restassi e storta,</l>
     <l n="808">se ben non vi potea rimaner morta:</l>
    </lg>
    <lg n="102">
     <l n="809">perché quei giorni che per terra il petto</l>
     <l n="810">traemo avvolte in serpentile scorza,</l>
     <l n="811">il ciel ch'in altri tempi è a noi suggetto,</l>
     <l n="812">niega ubbidirci, e prive siàn di forza.</l>
     <l n="813">In altri tempi ad un sol nostro detto</l>
     <l n="814">il sol si ferma e la sua luce ammorza;</l>
     <l n="815">l'immobil terra gira e muta loco;</l>
     <l n="816">s'infiamma il ghiaccio, e si congela il fuoco.</l>
    </lg>
    <lg n="103">
     <l n="817">Ora io son qui per renderti mercede</l>
     <l n="818">del beneficio che mi festi allora.</l>
     <l n="819">Nessuna grazia indarno or mi si chiede</l>
     <l n="820">ch'io son del manto viperino fuora.</l>
     <l n="821">Tre volte più che di tuo padre erede</l>
     <l n="822">non rimanesti, io ti fo ricco or ora:</l>
     <l n="823">né vo' che mai più povero diventi,</l>
     <l n="824">ma quanto spendi più, che più augumenti.</l>
    </lg>
    <lg n="104">
     <l n="825">E perché so che ne l'antiquo nodo,</l>
     <l n="826">in che già Amor t'avinse, anco ti trovi,</l>
     <l n="827">voglioti dimostrar l'ordine e 'l modo</l>
     <l n="828">ch'a disbramar tuoi desiderii giovi.</l>
     <l n="829">Io voglio, or che lontano il marito odo,</l>
     <l n="830">che senza indugio il mio consiglio provi;</l>
     <l n="831">vadi a trovar la donna che dimora</l>
     <l n="832">fuori alla villa, e sarò teco io ancora".</l>
    </lg>
    <lg n="105">
     <l n="833">E seguitò narrandogli in che guisa</l>
     <l n="834">alla sua donna vuol che s'appresenti;</l>
     <l n="835">dico come vestir, come precisa-</l>
     <l n="836">mente abbia a dir, come la prieghi e tenti;</l>
     <l n="837">e che forma essa vuol pigliar, devisa;</l>
     <l n="838">che, fuor che 'l giorno ch'erra tra serpenti,</l>
     <l n="839">in tutti gli altri si può far, secondo</l>
     <l n="840">che più le pare, in quante forme ha il mondo.</l>
    </lg>
    <lg n="106">
     <l n="841">Messe in abito lui di peregrino</l>
     <l n="842">il qual per Dio di porta in porta accatti:</l>
     <l n="843">mutosse ella in un cane, il più piccino</l>
     <l n="844">di quanti mai n'abbia Natura fatti,</l>
     <l n="845">di pel lungo, più bianco ch'armellino,</l>
     <l n="846">di grato aspetto e di mirabili atti.</l>
     <l n="847">Così trasfigurato, entraro in via</l>
     <l n="848">verso la casa de la bella Argia:</l>
    </lg>
    <lg n="107">
     <l n="849">e dei lavoratori alle capanne,</l>
     <l n="850">prima ch'altrove, il giovene fermosse;</l>
     <l n="851">e cominciò a sonar certe sue canne,</l>
     <l n="852">al cui suono danzando il can rizzosse.</l>
     <l n="853">La voce e 'l grido alla padrona vanne,</l>
     <l n="854">e fece sì, che per veder si mosse.</l>
     <l n="855">Fece il romeo chiamar ne la sua corte,</l>
     <l n="856">sì come del dottor traea la sorte.</l>
    </lg>
    <lg n="108">
     <l n="857">E quivi Adonio a comandare al cane</l>
     <l n="858">incominciò, et il cane a ubbidir lui,</l>
     <l n="859">e far danze nostral, farne d'estrane,</l>
     <l n="860">con passi e continenze e modi sui,</l>
     <l n="861">e finalmente con maniere umane</l>
     <l n="862">far ciò che comandar sapea colui,</l>
     <l n="863">con tanta attenzion, che chi lo mira</l>
     <l n="864">non batte gli occhi, e a pena il fiato spira.</l>
    </lg>
    <lg n="109">
     <l n="865">Gran maraviglia, et indi gran desire</l>
     <l n="866">venne alla donna di quel can gentile;</l>
     <l n="867">e ne fa per la balia proferire</l>
     <l n="868">al cauto peregrin prezzo non vile.</l>
     <l n="869">"S'avessi più tesor, che mai sitire</l>
     <l n="870">potesse cupidigia feminile</l>
     <l n="871">(colui rispose), non saria mercede</l>
     <l n="872">di comprar degna del mio cane un piede".</l>
    </lg>
    <lg n="110">
     <l n="873">E per mostrar che veri i detti fôro,</l>
     <l n="874">con la balia in un canto si ritrasse,</l>
     <l n="875">e disse al cane, ch'una marca d'oro</l>
     <l n="876">a quella donna in cortesia donasse.</l>
     <l n="877">Scossesi il cane, e videsi il tesoro.</l>
     <l n="878">Disse Adonio alla balia, che pigliasse,</l>
     <l n="879">soggiungendo: "Ti par che prezzo sia,</l>
     <l n="880">per cui sì bello e util cane io dia?</l>
    </lg>
    <lg n="111">
     <l n="881">Cosa, qual vogli sia, non gli domando,</l>
     <l n="882">di ch'io ne torni mai con le man vòte;</l>
     <l n="883">e quando perle, e quando annella, e quando</l>
     <l n="884">leggiadra veste e di gran prezzo scuote.</l>
     <l n="885">Pur di' a madonna, che fia al suo comando;</l>
     <l n="886">per oro no, ch'oro pagar nol puote:</l>
     <l n="887">ma se vuol ch'una notte seco io giaccia,</l>
     <l n="888">abbiasi il cane, e 'l suo voler ne faccia".</l>
    </lg>
    <lg n="112">
     <l n="889">Così dice; e una gemma allora nata</l>
     <l n="890">le dà, ch'alla padrona l'appresenti.</l>
     <l n="891">Pare alla balia averne più derata,</l>
     <l n="892">che di pagar dieci ducati o venti.</l>
     <l n="893">Torna alla donna, e le fa l'imbasciata;</l>
     <l n="894">e la conforta poi, che si contenti</l>
     <l n="895">d'acquistare il bel cane; ch'acquistarlo</l>
     <l n="896">per prezzo può, che non si perde a darlo.</l>
    </lg>
    <lg n="113">
     <l n="897">La bella Argia sta ritrosetta in prima;</l>
     <l n="898">parte, che la sua fé romper non vuole,</l>
     <l n="899">parte, ch'esser possibile non stima</l>
     <l n="900">tutto ciò che ne suonan le parole.</l>
     <l n="901">La balia le ricorda, e rode e lima,</l>
     <l n="902">che tanto ben di rado avvenir suole;</l>
     <l n="903">e fe' che l'agio un altro dì si tolse,</l>
     <l n="904">che 'l can veder senza tanti occhi vòlse.</l>
    </lg>
    <lg n="114">
     <l n="905">Quest'altro comparir ch'Adonio fece,</l>
     <l n="906">fu la ruina e del dottor la morte.</l>
     <l n="907">Facea nascer le doble a diece a diece,</l>
     <l n="908">filze di perle, e gemme d'ogni sorte:</l>
     <l n="909">sì che il superbo cor mansuefece,</l>
     <l n="910">che tanto meno a contrastar fu forte,</l>
     <l n="911">quanto poi seppe che costui ch'inante</l>
     <l n="912">gli fa partito, è 'l cavallier suo amante.</l>
    </lg>
    <lg n="115">
     <l n="913">De la puttana sua balia i conforti,</l>
     <l n="914">i prieghi de l'amante e la presenzia,</l>
     <l n="915">il veder che guadagno se l'apporti,</l>
     <l n="916">del misero dottor la lunga absenzia,</l>
     <l n="917">lo sperar ch'alcun mai non lo rapporti,</l>
     <l n="918">fêro ai casti pensier tal violenzia,</l>
     <l n="919">ch'ella accettò il bel cane, e per mercede</l>
     <l n="920">in braccio e in preda al suo amator si diede.</l>
    </lg>
    <lg n="116">
     <l n="921">Adonio lungamente frutto colse</l>
     <l n="922">de la sua bella donna, a cui la fata</l>
     <l n="923">grande amor pose, e tanto le ne vòlse,</l>
     <l n="924">che sempre star con lei si fu ubligata.</l>
     <l n="925">Per tutti i segni il sol prima si volse,</l>
     <l n="926">ch'al giudice licenzia fosse data:</l>
     <l n="927">al fin tornò, ma pien di gran sospetto</l>
     <l n="928">per quel che già l'astrologo avea detto.</l>
    </lg>
    <lg n="117">
     <l n="929">Fa, giunto ne la patria, il primo volo</l>
     <l n="930">a casa de l'astrologo, e gli chiede,</l>
     <l n="931">se la sua donna fatto inganno e dolo,</l>
     <l n="932">o pur servato gli abbia amore e fede.</l>
     <l n="933">Il sito figurò colui del polo,</l>
     <l n="934">et a tutti i pianeti il luogo diede:</l>
     <l n="935">poi rispose che quel ch'avea temuto,</l>
     <l n="936">come predetto fu, gli era avvenuto:</l>
    </lg>
    <lg n="118">
     <l n="937">che da doni grandissimi corrotta,</l>
     <l n="938">data ad altri s'avea la donna in preda.</l>
     <l n="939">Questa al dottor nel cor fu sì gran botta,</l>
     <l n="940">che lancia e spiedo io vo' che ben le ceda.</l>
     <l n="941">Per esserne più certo, ne va allotta</l>
     <l n="942">(ben che pur troppo allo indivino creda)</l>
     <l n="943">ov'è la balia, e la tira da parte,</l>
     <l n="944">e per saperne il certo usa grande arte.</l>
    </lg>
    <lg n="119">
     <l n="945">Con larghi giri circondando prova</l>
     <l n="946">or qua or là di ritrovar la traccia;</l>
     <l n="947">e da principio nulla ne ritrova,</l>
     <l n="948">con ogni diligenzia che ne faccia;</l>
     <l n="949">ch'ella, che non avea tal cosa nuova,</l>
     <l n="950">stava negando con immobil faccia;</l>
     <l n="951">e come bene instrutta, più d'un mese</l>
     <l n="952">tra il dubbio e 'l certo il suo patron sospese.</l>
    </lg>
    <lg n="120">
     <l n="953">Quanto dovea parergli il dubio buono,</l>
     <l n="954">se pensava il dolor ch'avria del certo!</l>
     <l n="955">Poi ch'indarno provò con priego e dono,</l>
     <l n="956">che da la balia il ver gli fosse aperto,</l>
     <l n="957">né toccò tasto ove sentisse suono</l>
     <l n="958">altro che falso; come uom ben esperto,</l>
     <l n="959">aspettò che discordia vi venisse;</l>
     <l n="960">ch'ove femine son, son liti e risse.</l>
    </lg>
    <lg n="121">
     <l n="961">E come egli aspettò, così gli avvenne;</l>
     <l n="962">ch'al primo sdegno che tra loro nacque,</l>
     <l n="963">senza suo ricercar, la balia venne</l>
     <l n="964">il tutto a ricontargli, e nulla tacque.</l>
     <l n="965">Lungo a dir fôra ciò che 'l cor sostenne,</l>
     <l n="966">come la mente consternata giacque</l>
     <l n="967">del giudice meschin, che fu sì oppresso,</l>
     <l n="968">che stette per uscir fuor di se stesso:</l>
    </lg>
    <lg n="122">
     <l n="969">e si dispose al fin, da l'ira vinto,</l>
     <l n="970">morir, ma prima uccider la sua moglie;</l>
     <l n="971">e che d'amendue i sangui un ferro tinto</l>
     <l n="972">levassi lei di biasmo, e sé di doglie.</l>
     <l n="973">Ne la città se ne ritorna, spinto</l>
     <l n="974">da così furibonde e cieche voglie;</l>
     <l n="975">indi alla villa un suo fidato manda,</l>
     <l n="976">e quanto esequir debba, gli commanda.</l>
    </lg>
    <lg n="123">
     <l n="977">Commanda al servo, ch'alla moglie Argia</l>
     <l n="978">torni alla villa, e in nome suo le dica</l>
     <l n="979">ch'egli è da febbre oppresso così ria,</l>
     <l n="980">che di trovarlo vivo avrà fatica;</l>
     <l n="981">sì che, senza aspettar più compagnia,</l>
     <l n="982">venir debba con lui, s'ella gli è amica</l>
     <l n="983">(verrà: sa ben che non farà parola);</l>
     <l n="984">e che tra via le seghi egli la gola.</l>
    </lg>
    <lg n="124">
     <l n="985">A chiamar la patrona andò il famiglio,</l>
     <l n="986">per far di lei quanto il signor commesse.</l>
     <l n="987">Dato prima al suo cane ella di piglio,</l>
     <l n="988">montò a cavallo et a camin si messe.</l>
     <l n="989">L'avea il cane avisata del periglio,</l>
     <l n="990">ma che d'andar per questo ella non stesse;</l>
     <l n="991">ch'avea ben disegnato e proveduto</l>
     <l n="992">onde nel gran bisogno avrebbe aiuto.</l>
    </lg>
    <lg n="125">
     <l n="993">Levato il servo del camino s'era;</l>
     <l n="994">e per diverse e solitarie strade</l>
     <l n="995">a studio capitò su una riviera</l>
     <l n="996">che d'Apennino in questo fiume cade;</l>
     <l n="997">ov'era bosco e selva oscura e nera,</l>
     <l n="998">lungi da villa e lungi da cittade.</l>
     <l n="999">Gli parve loco tacito e disposto</l>
     <l n="1000">per l'effetto crudel che gli fu imposto.</l>
    </lg>
    <lg n="126">
     <l n="1001">Trasse la spada, e alla padrona disse</l>
     <l n="1002">quanto commesso il suo signor gli avea;</l>
     <l n="1003">sì che chiedesse, prima che morisse,</l>
     <l n="1004">perdono a Dio d'ogni sua colpa rea.</l>
     <l n="1005">Non ti so dir com'ella si coprisse:</l>
     <l n="1006">quando il servo ferirla si credea,</l>
     <l n="1007">più non la vide, e molto d'ogn'intorno</l>
     <l n="1008">l'andò cercando, e al fin restò con scorno.</l>
    </lg>
    <lg n="127">
     <l n="1009">Torna al patron con gran vergogna et onta,</l>
     <l n="1010">tutto attonito in faccia e sbigottito,</l>
     <l n="1011">e l'insolito caso gli racconta,</l>
     <l n="1012">ch'egli non sa come si sia seguito.</l>
     <l n="1013">Ch'a' suoi servigi abbia la moglie pronta</l>
     <l n="1014">la fata Manto, non sapea il marito;</l>
     <l n="1015">che la balia onde il resto avea saputo,</l>
     <l n="1016">questo, non so perché, gli avea taciuto.</l>
    </lg>
    <lg n="128">
     <l n="1017">Non sa che far; che né l'oltraggio grave</l>
     <l n="1018">vendicato ha, né le sue pene ha sceme.</l>
     <l n="1019">Quel ch'era una festuca, ora è una trave,</l>
     <l n="1020">tanto gli pesa, tanto al cor gli preme.</l>
     <l n="1021">L'error che sapean pochi, or sì aperto have,</l>
     <l n="1022">che senza indugio si palesi, teme.</l>
     <l n="1023">Potea il primo celarsi; ma il secondo,</l>
     <l n="1024">publico in breve fia per tutto il mondo.</l>
    </lg>
    <lg n="129">
     <l n="1025">Conosce ben che, poi che 'l cor fellone</l>
     <l n="1026">avea scoperto il misero contra essa,</l>
     <l n="1027">ch'ella, per non tornargli in suggezione,</l>
     <l n="1028">d'alcun potente in man si sarà messa;</l>
     <l n="1029">il qual se la terrà con irrisione</l>
     <l n="1030">et ignominia del marito espressa;</l>
     <l n="1031">e forse anco verrà d'alcuno in mano,</l>
     <l n="1032">che ne fia insieme adultero e ruffiano.</l>
    </lg>
    <lg n="130">
     <l n="1033">Sì che, per rimediarvi, in fretta manda</l>
     <l n="1034">intorno messi e lettere a cercarne:</l>
     <l n="1035">ch'in quel loco, ch'in questo ne domanda</l>
     <l n="1036">per Lombardia, senza città lasciarne.</l>
     <l n="1037">Poi va in persona, e non si lascia banda</l>
     <l n="1038">ove o non vada o mandivi a spiarne:</l>
     <l n="1039">né mai può ritrovar capo né via</l>
     <l n="1040">di venire a notizia, che ne sia.</l>
    </lg>
    <lg n="131">
     <l n="1041">Al fin chiama quel servo a chi fu imposta</l>
     <l n="1042">l'opra crudel che poi non ebbe effetto,</l>
     <l n="1043">e fa che lo conduce ove nascosta</l>
     <l n="1044">se gli era Argia, sì come gli avea detto;</l>
     <l n="1045">che forse in qualche macchia il dì reposta,</l>
     <l n="1046">la notte si ripara ad alcun tetto.</l>
     <l n="1047">Lo guida il servo ove trovar si crede</l>
     <l n="1048">la folta selva, e un gran palagio vede.</l>
    </lg>
    <lg n="132">
     <l n="1049">Fatto avea farsi alla sua fata intanto</l>
     <l n="1050">la bella Argia con subito lavoro</l>
     <l n="1051">d'alabastri un palagio per incanto,</l>
     <l n="1052">dentro e di fuor tutto fregiato d'oro.</l>
     <l n="1053">Né lingua dir, né cor pensar può quanto</l>
     <l n="1054">avea beltà di fuor, dentro tesoro.</l>
     <l n="1055">Quello che iersera sì ti parve bello,</l>
     <l n="1056">del mio signor, saria un tugurio a quello.</l>
    </lg>
    <lg n="133">
     <l n="1057">E di panni di razza, e di cortine</l>
     <l n="1058">tessute riccamente e a varie foggie,</l>
     <l n="1059">ornate eran le stalle e le cantine,</l>
     <l n="1060">non sale pur, non pur camere e loggie;</l>
     <l n="1061">vasi d'oro e d'argento senza fine,</l>
     <l n="1062">gemme cavate, azzurre e verdi e roggie,</l>
     <l n="1063">e formate in gran piatti e in coppe e in nappi,</l>
     <l n="1064">e senza fin d'oro e di seta drappi.</l>
    </lg>
    <lg n="134">
     <l n="1065">Il giudice, sì come io vi dicea,</l>
     <l n="1066">venne a questo palagio a dar di petto,</l>
     <l n="1067">quando né una capanna si credea</l>
     <l n="1068">di ritrovar, ma solo il bosco schietto.</l>
     <l n="1069">Per l'alta maraviglia che n'avea,</l>
     <l n="1070">esser si credea uscito d'intelletto:</l>
     <l n="1071">non sapea se fosse ebbro, o se sognassi,</l>
     <l n="1072">o pur se 'l cervel scemo a volo andassi.</l>
    </lg>
    <lg n="135">
     <l n="1073">Vede inanzi alla porta uno Etiopo</l>
     <l n="1074">con naso e labri grossi; e ben gli è avviso</l>
     <l n="1075">che non vedesse mai, prima né dopo,</l>
     <l n="1076">un così sozzo e dispiacevol viso;</l>
     <l n="1077">poi di fattezze, qual si pinge Esopo,</l>
     <l n="1078">d'attristar, se vi fosse, il paradiso;</l>
     <l n="1079">bisunto e sporco, e d'abito mendico:</l>
     <l n="1080">né a mezzo ancor di sua bruttezza io dico.</l>
    </lg>
    <lg n="136">
     <l n="1081">Anselmo che non vede altro da cui</l>
     <l n="1082">possa saper di chi la casa sia,</l>
     <l n="1083">a lui s'accosta, e ne domanda a lui;</l>
     <l n="1084">et ei risponde: "Questa casa è mia".</l>
     <l n="1085">Il giudice è ben certo che colui</l>
     <l n="1086">lo beffi e che gli dica la bugia:</l>
     <l n="1087">ma con scongiuri il negro ad affermare</l>
     <l n="1088">che sua è la casa, e ch'altri non v'ha a fare;</l>
    </lg>
    <lg n="137">
     <l n="1089">e gli offerisce, se la vuol vedere,</l>
     <l n="1090">che dentro vada, e cerchi come voglia;</l>
     <l n="1091">e se v'ha cosa che gli sia in piacere</l>
     <l n="1092">o per sé o per gli amici, se la toglia.</l>
     <l n="1093">Diede il cavallo al servo suo a tenere</l>
     <l n="1094">Anselmo, e messe il piè dentro alla soglia;</l>
     <l n="1095">e per sale e per camere condutto,</l>
     <l n="1096">da basso e d'alto andò mirando il tutto.</l>
    </lg>
    <lg n="138">
     <l n="1097">La forma, il sito, il ricco e bel lavoro</l>
     <l n="1098">va contemplando, e l'ornamento regio;</l>
     <l n="1099">e spesso dice: "Non potria quant'oro</l>
     <l n="1100">è sotto il sol pagare il loco egregio".</l>
     <l n="1101">A questo gli risponde il brutto Moro,</l>
     <l n="1102">e dice: "E questo ancor trova il suo pregio:</l>
     <l n="1103">se non d'oro o d'argento, nondimeno</l>
     <l n="1104">pagar lo può quel che vi costa meno".</l>
    </lg>
    <lg n="139">
     <l n="1105">E gli fa la medesima richiesta</l>
     <l n="1106">ch'avea già Adonio alla sua moglie fatta.</l>
     <l n="1107">De la brutta domanda e disonesta,</l>
     <l n="1108">persona lo stimò bestiale e matta.</l>
     <l n="1109">Per tre repulse e quattro egli non resta;</l>
     <l n="1110">e tanti modi a persuaderlo adatta,</l>
     <l n="1111">sempre offerendo in merito il palagio,</l>
     <l n="1112">che fe' inchinarlo al suo voler malvagio.</l>
    </lg>
    <lg n="140">
     <l n="1113">La moglie Argia che stava appresso ascosa,</l>
     <l n="1114">poi che lo vide nel suo error caduto,</l>
     <l n="1115">saltò fuora gridando: "Ah degna cosa</l>
     <l n="1116">che io veggo di dottor saggio tenuto!"</l>
     <l n="1117">Trovato in sì mal'opra e viziosa,</l>
     <l n="1118">pensa se rosso far si deve e muto.</l>
     <l n="1119">O terra, acciò ti si gettassi dentro,</l>
     <l n="1120">perché allor non t'apristi insino al centro?</l>
    </lg>
    <lg n="141">
     <l n="1121">La donna in suo discarco, et in vergogna</l>
     <l n="1122">d'Anselmo, il capo gl'intronò di gridi,</l>
     <l n="1123">dicendo: "Come te punir bisogna</l>
     <l n="1124">di quel che far con sì vil uom ti vidi,</l>
     <l n="1125">se per seguir quel che natura agogna,</l>
     <l n="1126">me, vinta a' prieghi del mio amante, uccidi?</l>
     <l n="1127">ch'era bello e gentile; e un dono tale</l>
     <l n="1128">mi fe', ch'a quel nulla il palagio vale.</l>
    </lg>
    <lg n="142">
     <l n="1129">S'io ti parvi esser degna d'una morte,</l>
     <l n="1130">conosci che ne sei degno di cento:</l>
     <l n="1131">e ben ch'in questo loco io sia sì forte,</l>
     <l n="1132">ch'io possa di te fare il mio talento;</l>
     <l n="1133">pure io non vo' pigliar di peggior sorte</l>
     <l n="1134">altra vendetta del tuo fallimento.</l>
     <l n="1135">Di par l'avere e 'l dar, marito, poni;</l>
     <l n="1136">fa, com'io a te, che tu a me ancor perdoni:</l>
    </lg>
    <lg n="143">
     <l n="1137">e sia la pace e sia l'accordo fatto,</l>
     <l n="1138">ch'ogni passato error vada in oblio;</l>
     <l n="1139">né ch'in parole io possa mai né in atto</l>
     <l n="1140">ricordarti il tuo error, né a me tu il mio".</l>
     <l n="1141">Il marito ne parve aver buon patto,</l>
     <l n="1142">né dimostrossi al perdonar restio.</l>
     <l n="1143">Così a pace e concordia ritornaro,</l>
     <l n="1144">e sempre poi fu l'uno all'altro caro. -</l>
    </lg>
    <lg n="144">
     <l n="1145">Così disse il nocchiero; e mosse a riso</l>
     <l n="1146">Rinaldo al fin de la sua istoria un poco;</l>
     <l n="1147">e diventar gli fece a un tratto il viso,</l>
     <l n="1148">per l'onta del dottor, come di fuoco.</l>
     <l n="1149">Rinaldo Argia molto lodò, ch'avviso</l>
     <l n="1150">ebbe d'alzare a quello augello un gioco</l>
     <l n="1151">ch'alla medesma rete fe' cascallo,</l>
     <l n="1152">in che cadde ella, ma con minor fallo.</l>
    </lg>
    <lg n="145">
     <l n="1153">Poi che più in alto il sole il camin prese,</l>
     <l n="1154">fe' il paladino apparecchiar la mensa,</l>
     <l n="1155">ch'avea la notte il Mantuan cortese</l>
     <l n="1156">provista con larghissima dispensa.</l>
     <l n="1157">Fugge a sinistra intanto il bel paese,</l>
     <l n="1158">et a man destra la palude immensa:</l>
     <l n="1159">viene e fuggesi Argenta e 'l suo girone</l>
     <l n="1160">col lito ove Santerno il capo pone.</l>
    </lg>
    <lg n="146">
     <l n="1161">Allora la Bastia credo non v'era,</l>
     <l n="1162">di che non troppo si vantâr Spagnuoli</l>
     <l n="1163">d'avervi su tenuta la bandiera;</l>
     <l n="1164">ma più da pianger n'hanno i Romagniuoli.</l>
     <l n="1165">E quindi a filo alla dritta riviera</l>
     <l n="1166">cacciano il legno, e fan parer che voli.</l>
     <l n="1167">Lo volgon poi per una fossa morta,</l>
     <l n="1168">ch'a mezzodì presso a Ravenna il porta.</l>
    </lg>
    <lg n="147">
     <l n="1169">Ben che Rinaldo con pochi danari</l>
     <l n="1170">fosse sovente, pur n'avea sì alora,</l>
     <l n="1171">che cortesia ne fece a' marinari,</l>
     <l n="1172">prima che li lasciasse alla buon'ora.</l>
     <l n="1173">Quindi mutando bestie e cavallari,</l>
     <l n="1174">Arimino passò la sera ancora;</l>
     <l n="1175">né in Montefiore aspetta il matutino,</l>
     <l n="1176">e quasi a par col sol giunge in Urbino.</l>
    </lg>
    <lg n="148">
     <l n="1177">Quivi non era Federico allora,</l>
     <l n="1178">né l'Issabetta, né 'l buon Guido v'era,</l>
     <l n="1179">né Francesco Maria, né Leonora,</l>
     <l n="1180">che con cortese forza e non altiera</l>
     <l n="1181">avesse astretto a far seco dimora</l>
     <l n="1182">sì famoso guerrier più d'una sera;</l>
     <l n="1183">come fêr già molti anni, et oggi fanno</l>
     <l n="1184">a donne e a cavallier che di là vanno.</l>
    </lg>
    <lg n="149">
     <l n="1185">Poi che quivi alla briglia alcun nol prende,</l>
     <l n="1186">smonta Rinaldo a Cagli alla via dritta.</l>
     <l n="1187">Pel monte che 'l Metauro o il Gauno fende,</l>
     <l n="1188">passa Apennino, e più non l'ha a man ritta;</l>
     <l n="1189">passa gli Ombri e gli Etrusci, e a Roma scende;</l>
     <l n="1190">da Roma ad Ostia; e quindi si tragitta</l>
     <l n="1191">per mare alla cittade a cui commise</l>
     <l n="1192">il pietoso figliuol l'ossa d'Anchise.</l>
    </lg>
    <lg n="150">
     <l n="1193">Muta ivi legno, e verso l'isoletta</l>
     <l n="1194">di Lipadusa fa ratto levarsi;</l>
     <l n="1195">quella che fu dai combattenti eletta,</l>
     <l n="1196">et ove già stati erano a trovarsi.</l>
     <l n="1197">Insta Rinaldo, e gli nocchieri affretta,</l>
     <l n="1198">ch'a vela e a remi fan ciò che può farsi;</l>
     <l n="1199">ma i venti avversi e per lui mal gagliardi,</l>
     <l n="1200">lo fecer, ma di poco, arrivar tardi.</l>
    </lg>
    <lg n="151">
     <l n="1201">Giunse ch'a punto il principe d'Anglante</l>
     <l n="1202">fatta avea l'utile opra e gloriosa:</l>
     <l n="1203">avea Gradasso ucciso et Agramante,</l>
     <l n="1204">ma con dura vittoria e sanguinosa.</l>
     <l n="1205">Morto n'era il figliuol di Monodante;</l>
     <l n="1206">e di grave percossa e perigliosa</l>
     <l n="1207">stava Olivier languendo in su l'arena,</l>
     <l n="1208">e del piè guasto avea martìre e pena.</l>
    </lg>
    <lg n="152">
     <l n="1209">Tener non poté il conte asciutto il viso,</l>
     <l n="1210">quando abbracciò Rinaldo, e che narrolli</l>
     <l n="1211">che gli era stato Brandimarte ucciso,</l>
     <l n="1212">che tanta fede e tanto amor portolli.</l>
     <l n="1213">Né men Rinaldo, quando sì diviso</l>
     <l n="1214">vide il capo all'amico, ebbe occhi molli:</l>
     <l n="1215">poi quindi ad abbracciar si fu condotto</l>
     <l n="1216">Olivier che sedea col piede rotto.</l>
    </lg>
    <lg n="153">
     <l n="1217">La consolazion che seppe, tutta</l>
     <l n="1218">diè lor, ben che per sé tor non la possa;</l>
     <l n="1219">che giunto si vedea quivi alle frutta,</l>
     <l n="1220">anzi poi che la mensa era rimossa.</l>
     <l n="1221">Andaro i servi alla città distrutta,</l>
     <l n="1222">e di Gradasso e d'Agramante l'ossa</l>
     <l n="1223">ne le ruine ascoser di Biserta,</l>
     <l n="1224">e quivi divulgâr la cosa certa.</l>
    </lg>
    <lg n="154">
     <l n="1225">De la vittoria ch'avea avuto Orlando,</l>
     <l n="1226">s'allegrò Astolfo e Sansonetto molto;</l>
     <l n="1227">non sì però, come avrian fatto, quando</l>
     <l n="1228">non fosse a Brandimarte il lume tolto.</l>
     <l n="1229">Sentir lui morto il gaudio va scemando</l>
     <l n="1230">sì, che non ponno asserenare il volto.</l>
     <l n="1231">Or chi sarà di lor, ch'annunzio voglia</l>
     <l n="1232">a Fiordiligi dar di sì gran doglia?</l>
    </lg>
    <lg n="155">
     <l n="1233">La notte che precesse a questo giorno,</l>
     <l n="1234">Fiordiligi sognò che quella vesta</l>
     <l n="1235">che, per mandarne Brandimarte adorno,</l>
     <l n="1236">avea trapunta e di sua man contesta,</l>
     <l n="1237">vedea per mezzo sparsa e d'ogn'intorno</l>
     <l n="1238">di goccie rosse, a guisa di tempesta:</l>
     <l n="1239">parea che di sua man così l'avesse</l>
     <l n="1240">riccamata ella, e poi se ne dogliesse.</l>
    </lg>
    <lg n="156">
     <l n="1241">E parea dir: - Pur hammi il signor mio</l>
     <l n="1242">commesso ch'io la faccia tutta nera:</l>
     <l n="1243">or perché dunque riccamata holl'io</l>
     <l n="1244">contra sua voglia in sì strana maniera? -</l>
     <l n="1245">Di questo sogno fe' giudicio rio;</l>
     <l n="1246">poi la novella giunse quella sera:</l>
     <l n="1247">ma tanto Astolfo ascosa le la tenne,</l>
     <l n="1248">ch'a lei con Sansonetto se ne venne.</l>
    </lg>
    <lg n="157">
     <l n="1249">Tosto ch'entraro, e ch'ella loro il viso</l>
     <l n="1250">vide di gaudio in tal vittoria privo;</l>
     <l n="1251">senz'altro annunzio sa, senz'altro avviso,</l>
     <l n="1252">che Brandimarte suo non è più vivo.</l>
     <l n="1253">Di ciò la resta il cor così conquiso,</l>
     <l n="1254">e così gli occhi hanno la luce a schivo,</l>
     <l n="1255">e così ogn'altro senso se le serra,</l>
     <l n="1256">che come morta andar si lascia in terra.</l>
    </lg>
    <lg n="158">
     <l n="1257">Al tornar de lo spirto, ella alle chiome</l>
     <l n="1258">caccia le mani; et alle belle gote,</l>
     <l n="1259">indarno ripetendo il caro nome,</l>
     <l n="1260">fa danno et onta più che far lor puote:</l>
     <l n="1261">straccia i capelli e sparge; e grida, come</l>
     <l n="1262">donna talor che 'l demon rio percuote,</l>
     <l n="1263">o come s'ode che già a suon di corno</l>
     <l n="1264">Menade corse, et aggirossi intorno.</l>
    </lg>
    <lg n="159">
     <l n="1265">Or questo or quel pregando va, che porto</l>
     <l n="1266">le sia un coltel, sì che nel cor si fera:</l>
     <l n="1267">or correr vuol là dove il legno in porto</l>
     <l n="1268">dei duo signor defunti arrivato era,</l>
     <l n="1269">e de l'uno e de l'altro così morto</l>
     <l n="1270">far crudo strazio e vendetta acra e fiera:</l>
     <l n="1271">or vuol passare il mare, e cercar tanto,</l>
     <l n="1272">che possa al suo signor morire a canto.</l>
    </lg>
    <lg n="160">
     <l n="1273">- Deh perché, Brandimarte, ti lasciai</l>
     <l n="1274">senza me andare a tanta impresa? (disse).</l>
     <l n="1275">Vedendoti partir, non fu più mai</l>
     <l n="1276">che Fiordiligi tua non ti seguisse.</l>
     <l n="1277">T'avrei giovato, s'io veniva, assai,</l>
     <l n="1278">ch'avrei tenute in te le luci fisse;</l>
     <l n="1279">e se Gradasso avessi dietro avuto,</l>
     <l n="1280">con un sol grido io t'avrei dato aiuto;</l>
    </lg>
    <lg n="161">
     <l n="1281">o forse esser potrei stata sì presta,</l>
     <l n="1282">ch'entrando in mezzo, il colpo t'avrei tolto:</l>
     <l n="1283">fatto scudo t'avrei con la mia testa;</l>
     <l n="1284">che morendo io, non era il danno molto.</l>
     <l n="1285">Ogni modo io morrò; né fia di questa</l>
     <l n="1286">dolente morte alcun profitto colto;</l>
     <l n="1287">che, quando io fossi morta in tua difesa,</l>
     <l n="1288">non potrei meglio aver la vita spesa.</l>
    </lg>
    <lg n="162">
     <l n="1289">Se pur ad aiutarti i duri fati</l>
     <l n="1290">avessi avuti e tutto il cielo avverso,</l>
     <l n="1291">gli ultimi baci almeno io t'avrei dati,</l>
     <l n="1292">almen t'avrei di pianto il viso asperso;</l>
     <l n="1293">e prima che con gli angeli beati</l>
     <l n="1294">fossi lo spirto al suo Fattor converso,</l>
     <l n="1295">detto gli avrei: Va in pace, e là m'aspetta;</l>
     <l n="1296">ch'ovunque sei, son per seguirti in fretta.</l>
    </lg>
    <lg n="163">
     <l n="1297">È questo, Brandimarte, è questo il regno</l>
     <l n="1298">di che pigliar lo scettro ora dovevi?</l>
     <l n="1299">Or così teco a Dammogire io vegno?</l>
     <l n="1300">così nel real seggio mi ricevi?</l>
     <l n="1301">Ah Fortuna crudel, quanto disegno</l>
     <l n="1302">mi rompi! oh che speranze oggi mi levi!</l>
     <l n="1303">Deh, che cesso io, poi c'ho perduto questo</l>
     <l n="1304">tanto mio ben, ch'io non perdo anco il resto? -</l>
    </lg>
    <lg n="164">
     <l n="1305">Questo et altro dicendo, in lei risorse</l>
     <l n="1306">il furor con tanto impeto e la rabbia,</l>
     <l n="1307">ch'a stracciare il bel crin di nuovo corse,</l>
     <l n="1308">come il bel crin tutta la colpa n'abbia.</l>
     <l n="1309">Le mani insieme si percosse e morse,</l>
     <l n="1310">nel sen si cacciò l'ugne e ne le labbia.</l>
     <l n="1311">Ma torno a Orlando et a' compagni, intanto</l>
     <l n="1312">ch'ella si strugge e si consuma in pianto.</l>
    </lg>
    <lg n="165">
     <l n="1313">Orlando, col cognato che non poco</l>
     <l n="1314">bisogno avea di medico e di cura,</l>
     <l n="1315">et altretanto, perché in degno loco</l>
     <l n="1316">avesse Brandimarte sepultura,</l>
     <l n="1317">verso il monte ne va che fa col fuoco</l>
     <l n="1318">chiara la notte, e il dì di fumo oscura.</l>
     <l n="1319">Hanno propizio il vento, e a destra mano</l>
     <l n="1320">non è quel lito lor molto lontano.</l>
    </lg>
    <lg n="166">
     <l n="1321">Con fresco vento ch'in favor veniva,</l>
     <l n="1322">sciolser la fune al declinar del giorno,</l>
     <l n="1323">mostrando lor la taciturna diva</l>
     <l n="1324">la dritta via col luminoso corno;</l>
     <l n="1325">e sorser l'altro dì sopra la riva</l>
     <l n="1326">ch'amena giace ad Agringento intorno.</l>
     <l n="1327">Quivi Orlando ordinò per l'altra sera</l>
     <l n="1328">ciò ch'a funeral pompa bisogno era.</l>
    </lg>
    <lg n="167">
     <l n="1329">Poi che l'ordine suo vide esequito,</l>
     <l n="1330">essendo omai del sole il lume spento,</l>
     <l n="1331">fra molta nobiltà ch'era allo 'nvito</l>
     <l n="1332">de' luoghi intorno corsa in Agringento,</l>
     <l n="1333">d'accesi torchi tutto ardendo 'l lito,</l>
     <l n="1334">e di grida sonando e di lamento,</l>
     <l n="1335">tornò Orlando ove il corpo fu lasciato,</l>
     <l n="1336">che vivo e morto avea con fede amato.</l>
    </lg>
    <lg n="168">
     <l n="1337">Quivi Bardin di soma d'anni grave</l>
     <l n="1338">stava piangendo alla bara funèbre,</l>
     <l n="1339">che pel gran pianto ch'avea fatto in nave,</l>
     <l n="1340">dovria gli occhi aver pianti e le palpèbre.</l>
     <l n="1341">Chiamando il ciel crudel, le stelle prave,</l>
     <l n="1342">ruggia come un leon ch'abbia la febre.</l>
     <l n="1343">Le mani erano intanto empie e ribelle</l>
     <l n="1344">ai crin canuti e alla rugosa pelle.</l>
    </lg>
    <lg n="169">
     <l n="1345">Levossi, al ritornar del paladino,</l>
     <l n="1346">maggiore il grido, e raddoppiossi il pianto.</l>
     <l n="1347">Orlando, fatto al corpo più vicino,</l>
     <l n="1348">senza parlar stette a mirarlo alquanto,</l>
     <l n="1349">pallido come colto al matutino</l>
     <l n="1350">è da sera il ligustro o il molle acanto;</l>
     <l n="1351">e dopo un gran sospir, tenendo fisse</l>
     <l n="1352">sempre le luci in lui, così gli disse:</l>
    </lg>
    <lg n="170">
     <l n="1353">- O forte, o caro, o mio fedel compagno,</l>
     <l n="1354">che qui sei morto, e so che vivi in cielo,</l>
     <l n="1355">e d'una vita v'hai fatto guadagno,</l>
     <l n="1356">che non ti può mai tor caldo né gielo,</l>
     <l n="1357">perdonami, se ben vedi ch'io piagno;</l>
     <l n="1358">perché d'esser rimaso mi querelo,</l>
     <l n="1359">e ch'a tanta letizia io non son teco;</l>
     <l n="1360">non già perché qua giù tu non sia meco.</l>
    </lg>
    <lg n="171">
     <l n="1361">Solo senza te son; né cosa in terra</l>
     <l n="1362">senza te posso aver più, che mi piaccia.</l>
     <l n="1363">Se teco era in tempesta e teco in guerra,</l>
     <l n="1364">perché non anco in ozio et in bonaccia?</l>
     <l n="1365">Ben grande è 'l mio fallir, poi che mi serra</l>
     <l n="1366">di questo fango uscir per la tua traccia.</l>
     <l n="1367">Se negli affanni teco fui, perch'ora</l>
     <l n="1368">non sono a parte del guadagno ancora?</l>
    </lg>
    <lg n="172">
     <l n="1369">Tu guadagnato, e perdita ho fatto io:</l>
     <l n="1370">sol tu all'acquisto, io non son solo al danno.</l>
     <l n="1371">Partecipe fatto è del dolor mio</l>
     <l n="1372">l'Italia, il regno franco e l'alemanno.</l>
     <l n="1373">Oh quanto, quanto il mio signore e zio,</l>
     <l n="1374">oh quanto i paladin da doler s'hanno!</l>
     <l n="1375">quanto l'Imperio e la cristiana Chiesa,</l>
     <l n="1376">che perduto han la sua maggior difesa!</l>
    </lg>
    <lg n="173">
     <l n="1377">Oh quanto si torrà per la tua morte</l>
     <l n="1378">di terrore a' nimici e di spavento!</l>
     <l n="1379">Oh quanto Pagania sarà più forte!</l>
     <l n="1380">quanto animo n'avrà, quanto ardimento!</l>
     <l n="1381">Oh come star ne dee la tua consorte!</l>
     <l n="1382">Sin qui ne veggo il pianto, e 'l grido sento.</l>
     <l n="1383">So che m'accusa, e forse odio mi porta,</l>
     <l n="1384">che per me teco ogni sua speme è morta.</l>
    </lg>
    <lg n="174">
     <l n="1385">Ma, Fiordiligi, almen resti un conforto</l>
     <l n="1386">a noi che siàn di Brandimarte privi;</l>
     <l n="1387">ch'invidiar lui con tanta gloria morto</l>
     <l n="1388">denno tutti i guerrier ch'oggi son vivi.</l>
     <l n="1389">Quei Decii, e quel nel roman foro absorto,</l>
     <l n="1390">quel sì lodato Codro dagli Argivi,</l>
     <l n="1391">non con più altrui profitto e più suo onore</l>
     <l n="1392">a morte si donâr, del tuo signore. -</l>
    </lg>
    <lg n="175">
     <l n="1393">Queste parole et altre dicea Orlando.</l>
     <l n="1394">Intanto i bigi, i bianchi, i neri frati,</l>
     <l n="1395">e tutti gli altri chierci, seguitando</l>
     <l n="1396">andavan con lungo ordine accoppiati,</l>
     <l n="1397">per l'alma del defunto Dio pregando,</l>
     <l n="1398">che gli donasse requie tra' beati.</l>
     <l n="1399">Lumi inanzi e per mezzo e d'ogn'intorno,</l>
     <l n="1400">mutata aver parean la notte in giorno.</l>
    </lg>
    <lg n="176">
     <l n="1401">Levan la bara, et a portarla fôro</l>
     <l n="1402">messi a vicenda conti e cavallieri.</l>
     <l n="1403">Purpurea seta la copria, che d'oro</l>
     <l n="1404">e di gran perle avea compassi altieri:</l>
     <l n="1405">di non men bello e signoril lavoro</l>
     <l n="1406">avean gemmati e splendidi origlieri;</l>
     <l n="1407">e giacea quivi il cavallier con vesta</l>
     <l n="1408">di color pare, e d'un lavor contesta.</l>
    </lg>
    <lg n="177">
     <l n="1409">Trecento agli altri eran passati inanti,</l>
     <l n="1410">de' più poveri tolti de la terra,</l>
     <l n="1411">parimente vestiti tutti quanti</l>
     <l n="1412">di panni negri e lunghi sin a terra.</l>
     <l n="1413">Cento paggi seguian sopra altretanti</l>
     <l n="1414">grossi cavalli e tutti buoni a guerra;</l>
     <l n="1415">e i cavalli coi paggi ivano il suolo</l>
     <l n="1416">radendo col lor abito di duolo.</l>
    </lg>
    <lg n="178">
     <l n="1417">Molte bandiere inanzi e molte dietro,</l>
     <l n="1418">che di diverse insegne eran dipinte,</l>
     <l n="1419">spiegate accompagnavano il ferètro;</l>
     <l n="1420">le quai già tolte a mille schiere vinte,</l>
     <l n="1421">e guadagnate a Cesare et a Pietro</l>
     <l n="1422">avean le forze ch'or giaceano estinte.</l>
     <l n="1423">Scudi v'erano molti, che di degni</l>
     <l n="1424">guerrieri, a chi fur tolti, aveano i segni.</l>
    </lg>
    <lg n="179">
     <l n="1425">Venian cento e cent'altri a diversi usi</l>
     <l n="1426">de l'esequie ordinati; et avean questi,</l>
     <l n="1427">come anco il resto, accesi torchi; e chiusi,</l>
     <l n="1428">più che vestiti, eran di nere vesti.</l>
     <l n="1429">Poi seguia Orlando, e ad or ad or suffusi</l>
     <l n="1430">di lacrime avea gli occhi e rossi e mesti;</l>
     <l n="1431">né più lieto di lui Rinaldo venne:</l>
     <l n="1432">il piè Olivier, che rotto avea, ritenne.</l>
    </lg>
    <lg n="180">
     <l n="1433">Lungo sarà s'io vi vo' dire in versi</l>
     <l n="1434">le cerimonie, e raccontarvi tutti</l>
     <l n="1435">i dispensati manti oscuri e persi,</l>
     <l n="1436">gli accesi torchi che vi furon strutti.</l>
     <l n="1437">Quindi alla chiesa catedral conversi,</l>
     <l n="1438">dovunque andâr, non lasciaro occhi asciutti:</l>
     <l n="1439">sì bel, sì buon, sì giovene a pietade</l>
     <l n="1440">mosse ogni sesso, ogni ordine, ogni etade.</l>
    </lg>
    <lg n="181">
     <l n="1441">Fu posto in chiesa; e poi che da le donne</l>
     <l n="1442">di lacrime e di pianti inutil opra,</l>
     <l n="1443">e che dai sacerdoti ebbe eleisonne</l>
     <l n="1444">e gli altri santi detti avuto sopra,</l>
     <l n="1445">in una arca il serbâr su due colonne:</l>
     <l n="1446">e quella vuole Orlando che si cuopra</l>
     <l n="1447">di ricco drappo d'or, sin che reposto</l>
     <l n="1448">in un sepulcro sia di maggior costo.</l>
    </lg>
    <lg n="182">
     <l n="1449">Orlando di Sicilia non si parte,</l>
     <l n="1450">che manda a trovar porfidi e alabastri.</l>
     <l n="1451">Fece fare il disegno, e di quell'arte</l>
     <l n="1452">inarrar con gran premio i miglior mastri.</l>
     <l n="1453">Fe' le lastre, venendo in questa parte,</l>
     <l n="1454">poi drizzar Fiordiligi, e i gran pilastri;</l>
     <l n="1455">che quivi (essendo Orlando già partito)</l>
     <l n="1456">si fe' portar da l'africano lito.</l>
    </lg>
    <lg n="183">
     <l n="1457">E vedendo le lacrime indefesse,</l>
     <l n="1458">et ostinati a uscir sempre i sospiri,</l>
     <l n="1459">né per far sempre dire uffici e messe,</l>
     <l n="1460">mai satisfar potendo a' suoi disiri;</l>
     <l n="1461">di non partirsi quindi in cor si messe,</l>
     <l n="1462">fin che del corpo l'anima non spiri:</l>
     <l n="1463">e nel sepolcro fe' fare una cella,</l>
     <l n="1464">e vi si chiuse, e fe' sua vita in quella.</l>
    </lg>
    <lg n="184">
     <l n="1465">Oltre che messi e lettere le mande,</l>
     <l n="1466">vi va in persona Orlando per levarla.</l>
     <l n="1467">Se viene in Francia, con pension ben grande</l>
     <l n="1468">compagna vuol di Galerana farla:</l>
     <l n="1469">quando tornare al padre anco domande,</l>
     <l n="1470">sin alla Lizza vuole accompagnarla:</l>
     <l n="1471">edificar le vuole un monastero,</l>
     <l n="1472">quando servire a Dio faccia pensiero.</l>
    </lg>
    <lg n="185">
     <l n="1473">Stava ella nel sepulcro; e quivi attrita</l>
     <l n="1474">da penitenzia, orando giorno e notte,</l>
     <l n="1475">non durò lunga età, che di sua vita</l>
     <l n="1476">da la Parca le fur le fila rotte.</l>
     <l n="1477">Già fatto avea da l'isola partita,</l>
     <l n="1478">ove i Ciclopi avean l'antique grotte,</l>
     <l n="1479">i tre guerrier di Francia, afflitti e mesti</l>
     <l n="1480">che 'l quarto lor compagno a dietro resti.</l>
    </lg>
    <lg n="186">
     <l n="1481">Non volean senza medico levarsi,</l>
     <l n="1482">che d'Olivier s'avesse a pigliar cura;</l>
     <l n="1483">la qual, perché a principio mal pigliarsi</l>
     <l n="1484">poté, fatt'era faticosa e dura:</l>
     <l n="1485">e quello udiano in modo lamentarsi,</l>
     <l n="1486">che del suo caso avean tutti paura.</l>
     <l n="1487">Tra lor di ciò parlando, al nocchier nacque</l>
     <l n="1488">un pensiero, e lo disse; e a tutti piacque.</l>
    </lg>
    <lg n="187">
     <l n="1489">Disse ch'era di là poco lontano</l>
     <l n="1490">in un solingo scoglio uno eremita,</l>
     <l n="1491">a cui ricorso mai non s'era invano,</l>
     <l n="1492">o fosse per consiglio o per aita;</l>
     <l n="1493">e facea alcuno effetto soprumano,</l>
     <l n="1494">dar lume a ciechi, e tornar morti a vita,</l>
     <l n="1495">fermare il vento ad un segno di croce,</l>
     <l n="1496">e far tranquillo il mar quando è più atroce:</l>
    </lg>
    <lg n="188">
     <l n="1497">e che non denno dubitare, andando</l>
     <l n="1498">a ritrovar quel uomo a Dio sì caro,</l>
     <l n="1499">che lor non renda Olivier sano, quando</l>
     <l n="1500">fatto ha di sua virtù segno più chiaro.</l>
     <l n="1501">Questo consiglio sì piacque ad Orlando,</l>
     <l n="1502">che verso il santo loco si drizzaro;</l>
     <l n="1503">né mai piegando dal camin la prora,</l>
     <l n="1504">vider lo scoglio al sorger de l'aurora.</l>
    </lg>
    <lg n="189">
     <l n="1505">Scorgendo il legno uomini in acqua dotti,</l>
     <l n="1506">sicuramente s'accostaro a quello.</l>
     <l n="1507">Quivi aiutando servi e galeotti,</l>
     <l n="1508">declinano il marchese nel battello:</l>
     <l n="1509">e per le spumose onde fur condotti</l>
     <l n="1510">nel duro scoglio, et indi al santo ostello;</l>
     <l n="1511">al santo ostello, a quel vecchio medesmo,</l>
     <l n="1512">per le cui mano ebbe Ruggier battesmo.</l>
    </lg>
    <lg n="190">
     <l n="1513">Il servo del Signor del paradiso</l>
     <l n="1514">raccolse Orlando et i compagni suoi,</l>
     <l n="1515">e benedilli con giocondo viso,</l>
     <l n="1516">e de' lor casi dimandolli poi;</l>
     <l n="1517">ben che de lor venuta avuto avviso</l>
     <l n="1518">avesse prima dai celesti eroi.</l>
     <l n="1519">Orlando gli rispose esser venuto</l>
     <l n="1520">per ritrovare al suo Oliviero aiuto;</l>
    </lg>
    <lg n="191">
     <l n="1521">ch'era, pugnando per la fé di Cristo,</l>
     <l n="1522">a periglioso termine ridutto.</l>
     <l n="1523">Levògli il santo ogni sospetto tristo,</l>
     <l n="1524">e gli promisse di sanarlo in tutto.</l>
     <l n="1525">Né d'unguento trovandosi previsto,</l>
     <l n="1526">né d'altra umana medicina instrutto,</l>
     <l n="1527">andò alla chiesa, et orò al Salvatore;</l>
     <l n="1528">et indi uscì con gran baldanza fuore:</l>
    </lg>
    <lg n="192">
     <l n="1529">e in nome de le eterne tre Persone,</l>
     <l n="1530">Padre e Figliuolo e Spirto Santo, diede</l>
     <l n="1531">ad Olivier la sua benedizione.</l>
     <l n="1532">Oh virtù che dà Cristo a chi gli crede!</l>
     <l n="1533">Cacciò dal cavalliero ogni passione,</l>
     <l n="1534">e ritornolli a sanitade il piede,</l>
     <l n="1535">più fermo e più espedito che mai fosse:</l>
     <l n="1536">e presente Sobrino a ciò trovosse.</l>
    </lg>
    <lg n="193">
     <l n="1537">Giunto Sobrin de le sue piaghe a tanto,</l>
     <l n="1538">che star peggio ogni giorno se ne sente,</l>
     <l n="1539">tosto che vede del monaco santo</l>
     <l n="1540">il miracolo grande et evidente,</l>
     <l n="1541">si dispon di lasciar Macon da canto,</l>
     <l n="1542">e Cristo confessar vivo e potente:</l>
     <l n="1543">e domanda con cor di fede attrito,</l>
     <l n="1544">d'iniciarsi al nostro sacro rito.</l>
    </lg>
    <lg n="194">
     <l n="1545">Così l'uom giusto lo battezza, et anco</l>
     <l n="1546">gli rende, orando, ogni vigor primiero.</l>
     <l n="1547">Orlando e gli altri cavallier non manco</l>
     <l n="1548">di tal conversion letizia fêro,</l>
     <l n="1549">che di veder che liberato e franco</l>
     <l n="1550">del periglioso mal fosse Oliviero.</l>
     <l n="1551">Maggior gaudio degli altri Ruggier ebbe;</l>
     <l n="1552">e molto in fede e in devozione accrebbe.</l>
    </lg>
    <lg n="195">
     <l n="1553">Era Ruggier dal dì che giunse a nuoto</l>
     <l n="1554">su questo scoglio, poi statovi ogniora.</l>
     <l n="1555">Fra quei guerrieri il vecchiarel devoto</l>
     <l n="1556">sta dolcemente, e li conforta et ora</l>
     <l n="1557">a voler, schivi di pantano e loto,</l>
     <l n="1558">mondi passar per questa morta gora</l>
     <l n="1559">c'ha nome vita, che sì piace a' sciocchi;</l>
     <l n="1560">et alla via del ciel sempre aver gli occhi.</l>
    </lg>
    <lg n="196">
     <l n="1561">Orlando un suo mandò sul legno, e trarne</l>
     <l n="1562">fece pane e buon vin, cacio e persutti;</l>
     <l n="1563">e l'uom di Dio, ch'ogni sapor di starne</l>
     <l n="1564">pose in oblio, poi ch'avvezzossi a' frutti,</l>
     <l n="1565">per carità mangiar fecero carne,</l>
     <l n="1566">e ber del vino, e far quel che fêr tutti.</l>
     <l n="1567">Poi ch'alla mensa consolati fôro,</l>
     <l n="1568">di molte cose ragionâr tra loro.</l>
    </lg>
    <lg n="197">
     <l n="1569">E come accade nel parlar sovente,</l>
     <l n="1570">ch'una cosa vien l'altra dimostrando,</l>
     <l n="1571">Ruggier riconosciuto finalmente</l>
     <l n="1572">fu da Rinaldo, da Olivier, da Orlando,</l>
     <l n="1573">per quel Ruggiero in arme sì eccellente,</l>
     <l n="1574">il cui valor s'accorda ognun lodando:</l>
     <l n="1575">né Rinaldo l'avea raffigurato</l>
     <l n="1576">per quel che provò già ne lo steccato.</l>
    </lg>
    <lg n="198">
     <l n="1577">Ben l'avea il re Sobrin riconosciuto,</l>
     <l n="1578">tosto che 'l vide col vecchio apparire;</l>
     <l n="1579">ma vòlse inanzi star tacito e muto,</l>
     <l n="1580">che porsi in aventura di fallire.</l>
     <l n="1581">Poi ch'a notizia agli altri fu venuto</l>
     <l n="1582">che questo era Ruggier, di cui l'ardire,</l>
     <l n="1583">la cortesia e 'l valore alto e profondo</l>
     <l n="1584">si facea nominar per tutto il mondo;</l>
    </lg>
    <lg n="199">
     <l n="1585">e sapendosi già ch'era cristiano,</l>
     <l n="1586">tutti con lieta e con serena faccia</l>
     <l n="1587">vengono a lui: chi gli tocca la mano,</l>
     <l n="1588">e chi lo bacia, e chi lo stringe e abbraccia.</l>
     <l n="1589">Sopra gli altri il signor di Montalbano</l>
     <l n="1590">d'accarezzarlo e fargli onor procaccia.</l>
     <l n="1591">Perch'esso più degli altri, io 'l serbo a dire</l>
     <l n="1592">ne l'altro canto, se 'l vorrete udire.</l>
    </lg>
   </lg>
  </body>
 </text>
</TEI>