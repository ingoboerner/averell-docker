<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Orlando Furioso - Canto 19</title>
    <author>Ludovico Ariosto</author>
   </titleStmt>
   <extent>
    <measure unit="stanza">108</measure>
    <measure unit="line">864</measure>
   </extent>
   <publicationStmt>
    <publisher>UNED University</publisher>
    <idno>Ludovico Ariosto_orlando-furioso-canto-19</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Orlando Furioso - Canto 19</title>
     <author>Ludovico Ariosto</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Orlando Furioso - Canto 19</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Alcun non può saper da chi sia amato,</l>
     <l n="2">quando felice in su la ruota siede;</l>
     <l n="3">però c'ha i veri e i finti amici a lato,</l>
     <l n="4">che mostran tutti una medesma fede.</l>
     <l n="5">Se poi si cangia in tristo il lieto stato,</l>
     <l n="6">volta la turba adulatrice il piede;</l>
     <l n="7">e quel che di cor ama riman forte,</l>
     <l n="8">et ama il suo signor dopo la morte.</l>
    </lg>
    <lg n="2">
     <l n="9">Se, come il viso, si mostrasse il core,</l>
     <l n="10">tal ne la corte è grande e gli altri preme,</l>
     <l n="11">e tal è in poca grazia al suo signore,</l>
     <l n="12">che la lor sorte muteriano insieme.</l>
     <l n="13">Questo umil diverria tosto il maggiore:</l>
     <l n="14">staria quel grande infra le turbe estreme.</l>
     <l n="15">Ma torniamo a Medor fedele e grato,</l>
     <l n="16">che 'n vita e in morte ha il suo signore amato.</l>
    </lg>
    <lg n="3">
     <l n="17">Cercando gìa nel più intricato calle</l>
     <l n="18">il giovine infelice di salvarsi;</l>
     <l n="19">ma il grave peso ch'avea su le spalle,</l>
     <l n="20">gli facea uscir tutti i partiti scarsi.</l>
     <l n="21">Non conosce il paese, e la via falle,</l>
     <l n="22">e torna fra le spine a invilupparsi.</l>
     <l n="23">Lungi da lui tratto al sicuro s'era</l>
     <l n="24">l'altro, ch'avea la spalla più leggiera.</l>
    </lg>
    <lg n="4">
     <l n="25">Cloridan s'è ridutto ove non sente</l>
     <l n="26">di chi segue lo strepito e il rumore:</l>
     <l n="27">ma quando da Medor si vede absente,</l>
     <l n="28">gli pare aver lasciato a dietro il core.</l>
     <l n="29">- Deh, come fui (dicea) sì negligente,</l>
     <l n="30">deh, come fui sì di me stesso fuore,</l>
     <l n="31">che senza te, Medor, qui mi ritrassi,</l>
     <l n="32">né sappia quando o dove io ti lasciassi! -</l>
    </lg>
    <lg n="5">
     <l n="33">Così dicendo, ne la torta via</l>
     <l n="34">de l'intricata selva si ricaccia;</l>
     <l n="35">et onde era venuto si ravvia,</l>
     <l n="36">e torna di sua morte in su la traccia.</l>
     <l n="37">Ode i cavalli e i gridi tuttavia,</l>
     <l n="38">e la nimica voce che minaccia:</l>
     <l n="39">all'ultimo ode il suo Medoro, e vede</l>
     <l n="40">che tra molti a cavallo è solo a piede.</l>
    </lg>
    <lg n="6">
     <l n="41">Cento a cavallo, e gli son tutti intorno:</l>
     <l n="42">Zerbin commanda e grida che sia preso.</l>
     <l n="43">L'infelice s'aggira com'un torno,</l>
     <l n="44">e quanto può si tien da lor difeso,</l>
     <l n="45">or dietro quercia, or olmo, or faggio, or orno,</l>
     <l n="46">né si discosta mai dal caro peso.</l>
     <l n="47">L'ha riposato al fin su l'erba, quando</l>
     <l n="48">regger nol puote, e gli va intorno errando:</l>
    </lg>
    <lg n="7">
     <l n="49">come orsa, che l'alpestre cacciatore</l>
     <l n="50">ne la pietrosa tana assalita abbia,</l>
     <l n="51">sta sopra i figli con incerto core,</l>
     <l n="52">e freme in suono di pietà e di rabbia:</l>
     <l n="53">ira la 'nvita e natural furore</l>
     <l n="54">a spiegar l'ugne e a insanguinar le labbia;</l>
     <l n="55">amor la 'ntenerisce, e la ritira</l>
     <l n="56">a riguardare ai figli in mezzo l'ira.</l>
    </lg>
    <lg n="8">
     <l n="57">Cloridan, che non sa come l'aiuti,</l>
     <l n="58">e ch'esser vuole a morir seco ancora,</l>
     <l n="59">ma non ch'in morte prima il viver muti,</l>
     <l n="60">che via non truovi ove più d'un ne mora;</l>
     <l n="61">mette su l'arco un de' suoi strali acuti,</l>
     <l n="62">e nascoso con quel sì ben lavora,</l>
     <l n="63">che fora ad uno Scotto le cervella,</l>
     <l n="64">e senza vita il fa cader di sella.</l>
    </lg>
    <lg n="9">
     <l n="65">Volgonsi tutti gli altri a quella banda</l>
     <l n="66">ond'era uscito il calamo omicida.</l>
     <l n="67">Intanto un altro il Saracin ne manda,</l>
     <l n="68">perché 'l secondo a lato al primo uccida;</l>
     <l n="69">che mentre in fretta a questo e a quel domanda</l>
     <l n="70">chi tirato abbia l'arco, e forte grida,</l>
     <l n="71">lo strale arriva e gli passa la gola,</l>
     <l n="72">e gli taglia pel mezzo la parola.</l>
    </lg>
    <lg n="10">
     <l n="73">Or Zerbin, ch'era il capitano loro,</l>
     <l n="74">non poté a questo aver più pazienza.</l>
     <l n="75">Con ira e con furor venne a Medoro,</l>
     <l n="76">dicendo: - Ne farai tu penitenza. -</l>
     <l n="77">Stese la mano in quella chioma d'oro,</l>
     <l n="78">e strascinollo a sé con violenza:</l>
     <l n="79">ma come gli occhi a quel bel volto mise</l>
     <l n="80">gli ne venne pietade, e non l'uccise.</l>
    </lg>
    <lg n="11">
     <l n="81">Il giovinetto si rivolse a' prieghi,</l>
     <l n="82">e disse: - Cavallier, per lo tuo Dio,</l>
     <l n="83">non esser sì crudel, che tu mi nieghi</l>
     <l n="84">ch'io sepelisca il corpo del re mio.</l>
     <l n="85">Non vo' ch'altra pietà per me ti pieghi,</l>
     <l n="86">né pensi che di vita abbi disio:</l>
     <l n="87">ho tanta di mia vita, e non più, cura,</l>
     <l n="88">quanta ch'al mio signor dia sepultura.</l>
    </lg>
    <lg n="12">
     <l n="89">E se pur pascer vòi fiere et augelli,</l>
     <l n="90">che 'n te il furor sia del teban Creonte,</l>
     <l n="91">fa lor convito di miei membri, e quelli</l>
     <l n="92">sepelir lascia del figliuol d'Almonte. -</l>
     <l n="93">Così dicea Medor con modi belli,</l>
     <l n="94">e con parole atte a voltare un monte;</l>
     <l n="95">e sì commosso già Zerbino avea,</l>
     <l n="96">che d'amor tutto e di pietade ardea.</l>
    </lg>
    <lg n="13">
     <l n="97">In questo mezzo un cavallier villano,</l>
     <l n="98">avendo al suo signor poco rispetto,</l>
     <l n="99">ferì con una lancia sopra mano</l>
     <l n="100">al supplicante il delicato petto.</l>
     <l n="101">Spiacque a Zerbin l'atto crudele e strano;</l>
     <l n="102">tanto più, che del colpo il giovinetto</l>
     <l n="103">vide cader sì sbigottito e smorto,</l>
     <l n="104">che 'n tutto giudicò che fosse morto.</l>
    </lg>
    <lg n="14">
     <l n="105">E se ne sdegnò in guisa e se ne dolse,</l>
     <l n="106">che disse: - Invendicato già non fia! -</l>
     <l n="107">e pien di mal talento si rivolse</l>
     <l n="108">al cavallier che fe' l'impresa ria:</l>
     <l n="109">ma quel prese vantaggio, e se gli tolse</l>
     <l n="110">dinanzi in un momento, e fuggì via.</l>
     <l n="111">Cloridan, che Medor vede per terra,</l>
     <l n="112">salta del bosco a discoperta guerra.</l>
    </lg>
    <lg n="15">
     <l n="113">E getta l'arco, e tutto pien di rabbia</l>
     <l n="114">tra gli nimici il ferro intorno gira,</l>
     <l n="115">più per morir, che per pensier ch'egli abbia</l>
     <l n="116">di far vendetta che pareggi l'ira.</l>
     <l n="117">Del proprio sangue rosseggiar la sabbia</l>
     <l n="118">fra tante spade, e al fin venir si mira;</l>
     <l n="119">e tolto che si sente ogni potere,</l>
     <l n="120">si lascia a canto al suo Medor cadere.</l>
    </lg>
    <lg n="16">
     <l n="121">Seguon gli Scotti ove la guida loro</l>
     <l n="122">per l'alta selva alto disdegno mena,</l>
     <l n="123">poi che lasciato ha l'uno e l'altro Moro,</l>
     <l n="124">l'un morto in tutto, e l'altro vivo a pena.</l>
     <l n="125">Giacque gran pezzo il giovine Medoro,</l>
     <l n="126">spicciando il sangue da sì larga vena,</l>
     <l n="127">che di sua vita al fin saria venuto,</l>
     <l n="128">se non sopravenia chi gli diè aiuto.</l>
    </lg>
    <lg n="17">
     <l n="129">Gli sopravenne a caso una donzella,</l>
     <l n="130">avolta in pastorale et umil veste,</l>
     <l n="131">ma di real presenzia e in viso bella,</l>
     <l n="132">d'alte maniere e accortamente oneste.</l>
     <l n="133">Tanto è ch'io non ne dissi più novella,</l>
     <l n="134">ch'a pena riconoscer la dovreste:</l>
     <l n="135">questa, se non sapete, Angelica era,</l>
     <l n="136">del gran Can del Catai la figlia altiera.</l>
    </lg>
    <lg n="18">
     <l n="137">Poi che 'l suo annello Angelica riebbe,</l>
     <l n="138">di che Brunel l'avea tenuta priva,</l>
     <l n="139">in tanto fasto, in tanto orgoglio crebbe,</l>
     <l n="140">ch'esser parea di tutto 'l mondo schiva.</l>
     <l n="141">Se ne va sola, e non si degnerebbe</l>
     <l n="142">compagno aver qual più famoso viva:</l>
     <l n="143">si sdegna a rimembrar che già suo amante</l>
     <l n="144">abbia Orlando nomato, o Sacripante.</l>
    </lg>
    <lg n="19">
     <l n="145">E sopra ogn'altro error via più pentita</l>
     <l n="146">era del ben che già a Rinaldo vòlse,</l>
     <l n="147">troppo parendole essersi avilita,</l>
     <l n="148">ch'a riguardar sì basso gli occhi volse.</l>
     <l n="149">Tant'arroganzia avendo Amor sentita,</l>
     <l n="150">più lungamente comportar non vòlse:</l>
     <l n="151">dove giacea Medor, si pose al varco,</l>
     <l n="152">e l'aspettò, posto lo strale all'arco.</l>
    </lg>
    <lg n="20">
     <l n="153">Quando Angelica vide il giovinetto</l>
     <l n="154">languir ferito, assai vicino a morte,</l>
     <l n="155">che del suo re che giacea senza tetto,</l>
     <l n="156">più che del proprio mal si dolea forte;</l>
     <l n="157">insolita pietade in mezzo al petto</l>
     <l n="158">si sentì entrar per disusate porte,</l>
     <l n="159">che le fe' il duro cor tenero e molle,</l>
     <l n="160">e più, quando il suo caso egli narrolle.</l>
    </lg>
    <lg n="21">
     <l n="161">E rivocando alla memoria l'arte</l>
     <l n="162">ch'in India imparò già di chirugia</l>
     <l n="163">(che par che questo studio in quella parte</l>
     <l n="164">nobile e degno e di gran laude sia;</l>
     <l n="165">e senza molto rivoltar di carte,</l>
     <l n="166">che 'l patre ai figli ereditario il dia),</l>
     <l n="167">si dispose operar con succo d'erbe,</l>
     <l n="168">ch'a più matura vita lo riserbe.</l>
    </lg>
    <lg n="22">
     <l n="169">E ricordossi che passando avea</l>
     <l n="170">veduta un'erba in una piaggia amena;</l>
     <l n="171">fosse dittamo, o fosse panacea,</l>
     <l n="172">o non so qual, di tal effetto piena,</l>
     <l n="173">che stagna il sangue, e de la piaga rea</l>
     <l n="174">leva ogni spasmo e perigliosa pena.</l>
     <l n="175">La trovò non lontana, e quella còlta,</l>
     <l n="176">dove lasciato avea Medor, diè volta.</l>
    </lg>
    <lg n="23">
     <l n="177">Nel ritornar s'incontra in un pastore</l>
     <l n="178">ch'a cavallo pel bosco ne veniva,</l>
     <l n="179">cercando una iuvenca, che già fuore</l>
     <l n="180">duo dì di mandra e senza guardia giva.</l>
     <l n="181">Seco lo trasse ove perdea il vigore</l>
     <l n="182">Medor col sangue che del petto usciva;</l>
     <l n="183">e già n'avea di tanto il terren tinto,</l>
     <l n="184">ch'era omai presso a rimanere estinto.</l>
    </lg>
    <lg n="24">
     <l n="185">Del palafreno Angelica giù scese,</l>
     <l n="186">e scendere il pastor seco fece anche.</l>
     <l n="187">Pestò con sassi l'erba, indi la prese,</l>
     <l n="188">e succo ne cavò fra le man bianche;</l>
     <l n="189">ne la piaga n'infuse, e ne distese</l>
     <l n="190">e pel petto e pel ventre e fin a l'anche:</l>
     <l n="191">e fu di tal virtù questo liquore,</l>
     <l n="192">che stagnò il sangue, e gli tornò il vigore;</l>
    </lg>
    <lg n="25">
     <l n="193">e gli diè forza, che poté salire</l>
     <l n="194">sopra il cavallo che 'l pastor condusse.</l>
     <l n="195">Non però vòlse indi Medor partire</l>
     <l n="196">prima ch'in terra il suo signor non fusse.</l>
     <l n="197">E Cloridan col re fe' sepelire;</l>
     <l n="198">e poi dove a lei piacque si ridusse.</l>
     <l n="199">Et ella per pietà ne l'umil case</l>
     <l n="200">del cortese pastor seco rimase.</l>
    </lg>
    <lg n="26">
     <l n="201">Né fin che nol tornasse in sanitade,</l>
     <l n="202">volea partir: così di lui fe' stima,</l>
     <l n="203">tanto se intenerì de la pietade</l>
     <l n="204">che n'ebbe, come in terra il vide prima.</l>
     <l n="205">Poi vistone i costumi e la beltade,</l>
     <l n="206">roder si sentì il cor d'ascosa lima;</l>
     <l n="207">roder si sentì il core, e a poco a poco</l>
     <l n="208">tutto infiammato d'amoroso fuoco.</l>
    </lg>
    <lg n="27">
     <l n="209">Stava il pastore in assai buona e bella</l>
     <l n="210">stanza, nel bosco infra duo monti piatta,</l>
     <l n="211">con la moglie e coi figli; et avea quella</l>
     <l n="212">tutta di nuovo e poco inanzi fatta.</l>
     <l n="213">Quivi a Medoro fu per la donzella</l>
     <l n="214">la piaga in breve a sanità ritratta:</l>
     <l n="215">ma in minor tempo si sentì maggiore</l>
     <l n="216">piaga di questa avere ella nel core.</l>
    </lg>
    <lg n="28">
     <l n="217">Assai più larga piaga e più profonda</l>
     <l n="218">nel cor sentì da non veduto strale,</l>
     <l n="219">che da' begli occhi e da la testa bionda</l>
     <l n="220">di Medoro aventò l'Arcier c'ha l'ale.</l>
     <l n="221">Arder si sente, e sempre il fuoco abonda;</l>
     <l n="222">e più cura l'altrui che 'l proprio male:</l>
     <l n="223">di sé non cura, e non è ad altro intenta,</l>
     <l n="224">ch'a risanar chi lei fere e tormenta.</l>
    </lg>
    <lg n="29">
     <l n="225">La sua piaga più s'apre e più incrudisce,</l>
     <l n="226">quanto più l'altra si ristringe e salda.</l>
     <l n="227">Il giovine si sana: ella languisce</l>
     <l n="228">di nuova febbre, or agghiacciata, or calda.</l>
     <l n="229">Di giorno in giorno in lui beltà fiorisce:</l>
     <l n="230">la misera si strugge, come falda</l>
     <l n="231">strugger di nieve intempestiva suole,</l>
     <l n="232">ch'in loco aprico abbia scoperta il sole.</l>
    </lg>
    <lg n="30">
     <l n="233">Se di disio non vuol morir, bisogna</l>
     <l n="234">che senza indugio ella se stessa aiti:</l>
     <l n="235">e ben le par che di quel ch'essa agogna,</l>
     <l n="236">non sia tempo aspettar ch'altri la 'nviti.</l>
     <l n="237">Dunque, rotto ogni freno di vergogna,</l>
     <l n="238">la lingua ebbe non men che gli occhi arditi:</l>
     <l n="239">e di quel colpo domandò mercede,</l>
     <l n="240">che, forse non sapendo, esso le diede.</l>
    </lg>
    <lg n="31">
     <l n="241">O conte Orlando, o re di Circassia,</l>
     <l n="242">vostra inclita virtù, dite, che giova?</l>
     <l n="243">Vostro alto onor dite in che prezzo sia,</l>
     <l n="244">o che mercé vostro servir ritruova.</l>
     <l n="245">Mostratemi una sola cortesia</l>
     <l n="246">che mai costei v'usasse, o vecchia o nuova,</l>
     <l n="247">per ricompensa e guidardone e merto</l>
     <l n="248">di quanto avete già per lei sofferto.</l>
    </lg>
    <lg n="32">
     <l n="249">Oh se potessi ritornar mai vivo,</l>
     <l n="250">quanto ti parria duro, o re Agricane!</l>
     <l n="251">che già mostrò costei sì averti a schivo</l>
     <l n="252">con repulse crudeli et inumane.</l>
     <l n="253">O Ferraù, o mille altri ch'io non scrivo,</l>
     <l n="254">ch'avete fatto mille pruove vane</l>
     <l n="255">per questa ingrata, quanto aspro vi fôra,</l>
     <l n="256">s'a costu' in braccio voi la vedesse ora!</l>
    </lg>
    <lg n="33">
     <l n="257">Angelica a Medor la prima rosa</l>
     <l n="258">coglier lasciò, non ancor tocca inante:</l>
     <l n="259">né persona fu mai sì aventurosa,</l>
     <l n="260">ch'in quel giardin potesse por le piante.</l>
     <l n="261">Per adombrar, per onestar la cosa,</l>
     <l n="262">si celebrò con cerimonie sante</l>
     <l n="263">il matrimonio, ch'auspice ebbe Amore,</l>
     <l n="264">e pronuba la moglie del pastore.</l>
    </lg>
    <lg n="34">
     <l n="265">Fêrsi le nozze sotto all'umil tetto</l>
     <l n="266">le più solenni che vi potean farsi;</l>
     <l n="267">e più d'un mese poi stêro a diletto</l>
     <l n="268">i duo tranquilli amanti a ricrearsi.</l>
     <l n="269">Più lunge non vedea del giovinetto</l>
     <l n="270">la donna, né di lui potea saziarsi;</l>
     <l n="271">né per mai sempre pendergli dal collo,</l>
     <l n="272">il suo disir sentia di lui satollo.</l>
    </lg>
    <lg n="35">
     <l n="273">Se stava all'ombra o se del tetto usciva,</l>
     <l n="274">avea dì e notte il bel giovine a lato:</l>
     <l n="275">matino e sera or questa or quella riva</l>
     <l n="276">cercando andava, o qualche verde prato:</l>
     <l n="277">nel mezzo giorno un antro li copriva,</l>
     <l n="278">forse non men di quel commodo e grato,</l>
     <l n="279">ch'ebber, fuggendo l'acque, Enea e Dido,</l>
     <l n="280">de' lor secreti testimonio fido.</l>
    </lg>
    <lg n="36">
     <l n="281">Fra piacer tanti, ovunque un arbor dritto</l>
     <l n="282">vedesse ombrare o fonte o rivo puro,</l>
     <l n="283">v'avea spillo o coltel subito fitto;</l>
     <l n="284">così, se v'era alcun sasso men duro:</l>
     <l n="285">et era fuori in mille luoghi scritto,</l>
     <l n="286">e così in casa in altritanti il muro,</l>
     <l n="287">Angelica e Medoro, in varii modi</l>
     <l n="288">legati insieme di diversi nodi.</l>
    </lg>
    <lg n="37">
     <l n="289">Poi che le parve aver fatto soggiorno</l>
     <l n="290">quivi più ch'a bastanza, fe' disegno</l>
     <l n="291">di fare in India del Catai ritorno,</l>
     <l n="292">e Medor coronar del suo bel regno.</l>
     <l n="293">Portava al braccio un cerchio d'oro, adorno</l>
     <l n="294">di ricche gemme, in testimonio e segno</l>
     <l n="295">del ben che 'l conte Orlando le volea;</l>
     <l n="296">e portato gran tempo ve l'avea.</l>
    </lg>
    <lg n="38">
     <l n="297">Quel donò già Morgana a Ziliante,</l>
     <l n="298">nel tempo che nel lago ascoso il tenne;</l>
     <l n="299">et esso, poi ch'al padre Monodante</l>
     <l n="300">per opra e per virtù d'Orlando venne,</l>
     <l n="301">lo diede a Orlando: Orlando ch'era amante,</l>
     <l n="302">di porsi al braccio il cerchio d'or sostenne,</l>
     <l n="303">avendo disegnato di donarlo</l>
     <l n="304">alla regina sua di ch'io vi parlo.</l>
    </lg>
    <lg n="39">
     <l n="305">Non per amor del paladino, quanto</l>
     <l n="306">perch'era ricco e d'artificio egregio,</l>
     <l n="307">caro avuto l'avea la donna tanto,</l>
     <l n="308">che più non si può aver cosa di pregio.</l>
     <l n="309">Se lo serbò ne l'Isola del pianto,</l>
     <l n="310">non so già dirvi con che privilegio,</l>
     <l n="311">là dove esposta al marin mostro nuda</l>
     <l n="312">fu da la gente inospitale e cruda.</l>
    </lg>
    <lg n="40">
     <l n="313">Quivi non si trovando altra mercede</l>
     <l n="314">ch'al buon pastore et alla moglie dessi,</l>
     <l n="315">che serviti gli avea con sì gran fede</l>
     <l n="316">dal dì che nel suo albergo si fur messi,</l>
     <l n="317">levò dal braccio il cerchio e gli lo diede,</l>
     <l n="318">e vòlse per suo amor che lo tenessi.</l>
     <l n="319">Indi saliron verso la montagna</l>
     <l n="320">che divide la Francia da la Spagna.</l>
    </lg>
    <lg n="41">
     <l n="321">Dentro a Valenza o dentro a Barcellona</l>
     <l n="322">per qualche giorno avean pensato porsi,</l>
     <l n="323">fin che accadesse alcuna nave buona</l>
     <l n="324">che per Levante apparecchiasse a sciorsi.</l>
     <l n="325">Videro il mar scoprir sotto a Girona</l>
     <l n="326">ne lo smontar giù dei montani dorsi;</l>
     <l n="327">e costeggiando a man sinistra il lito,</l>
     <l n="328">a Barcellona andâr pel camin trito.</l>
    </lg>
    <lg n="42">
     <l n="329">Ma non vi giunser prima, ch'un uom pazzo</l>
     <l n="330">giacer trovaro in su l'estreme arene,</l>
     <l n="331">che, come porco, di loto e di guazzo</l>
     <l n="332">tutto era brutto e volto e petto e schene.</l>
     <l n="333">Costui si scagliò lor come cagnazzo</l>
     <l n="334">ch'assalir forestier subito viene;</l>
     <l n="335">e diè lor noia, e fu per far lor scorno.</l>
     <l n="336">Ma di Marfisa a ricontarvi torno.</l>
    </lg>
    <lg n="43">
     <l n="337">Di Marfisa, d'Astolfo, d'Aquilante,</l>
     <l n="338">di Grifone e degli altri io vi vuo' dire,</l>
     <l n="339">che travagliati, e con la morte inante,</l>
     <l n="340">mal si poteano incontra il mar schermire:</l>
     <l n="341">che sempre più superba e più arrogante</l>
     <l n="342">crescea fortuna le minaccie e l'ire;</l>
     <l n="343">e già durato era tre dì lo sdegno,</l>
     <l n="344">né di placarsi ancor mostrava segno.</l>
    </lg>
    <lg n="44">
     <l n="345">Castello e ballador spezza e fraccassa</l>
     <l n="346">l'onda nimica e 'l vento ognor più fiero:</l>
     <l n="347">se parte ritta il verno pur ne lassa,</l>
     <l n="348">la taglia e dona al mar tutta il nocchiero.</l>
     <l n="349">Chi sta col capo chino in una cassa</l>
     <l n="350">su la carta appuntando il suo sentiero</l>
     <l n="351">a lume di lanterna piccolina,</l>
     <l n="352">e chi col torchio giù ne la sentina.</l>
    </lg>
    <lg n="45">
     <l n="353">Un sotto poppe, un altro sotto prora</l>
     <l n="354">si tiene inanzi l'oriuol da polve;</l>
     <l n="355">e torna a rivedere ogni mezz'ora</l>
     <l n="356">quanto è già corso, et a che via si volve:</l>
     <l n="357">indi ciascun con la sua carta fuora</l>
     <l n="358">a mezza nave il suo parer risolve,</l>
     <l n="359">là dove a un tempo i marinari tutti</l>
     <l n="360">sono a consiglio dal padron ridutti.</l>
    </lg>
    <lg n="46">
     <l n="361">Chi dice: - Sopra Limissò venuti</l>
     <l n="362">siamo, per quel ch'io trovo, alle seccagne; -</l>
     <l n="363">chi: - Di Tripoli appresso i sassi acuti,</l>
     <l n="364">dove il mar le più volte i legni fragne; -</l>
     <l n="365">chi dice: - Siamo in Satalia perduti,</l>
     <l n="366">per cui più d'un nocchier sospira e piagne. -</l>
     <l n="367">Ciascun secondo il parer suo argomenta,</l>
     <l n="368">ma tutti ugual timor preme e sgomenta.</l>
    </lg>
    <lg n="47">
     <l n="369">Il terzo giorno con maggior dispetto</l>
     <l n="370">gli assale il vento, e il mar più irato freme;</l>
     <l n="371">e l'un ne spezza e portane il trinchetto,</l>
     <l n="372">e 'l timon l'altro, e chi lo volge insieme.</l>
     <l n="373">Ben è di forte e di marmoreo petto</l>
     <l n="374">e più duro ch'acciar, ch'ora non teme.</l>
     <l n="375">Marfisa, che già fu tanto sicura,</l>
     <l n="376">non negò che quel giorno ebbe paura.</l>
    </lg>
    <lg n="48">
     <l n="377">Al monte Sinaì fu peregrino,</l>
     <l n="378">a Gallizia promesso, a Cipro, a Roma,</l>
     <l n="379">al Sepolcro, alla Vergine d'Ettino,</l>
     <l n="380">e se celebre luogo altro si noma.</l>
     <l n="381">Sul mare intanto, e spesso al ciel vicino</l>
     <l n="382">l'afflitto e conquassato legno toma,</l>
     <l n="383">di cui per men travaglio avea il padrone</l>
     <l n="384">fatto l'arbor tagliar de l'artimone.</l>
    </lg>
    <lg n="49">
     <l n="385">E colli e casse e ciò che v'è di grave</l>
     <l n="386">gitta da prora e da poppe e da sponde;</l>
     <l n="387">e fa tutte sgombrar camere e giave,</l>
     <l n="388">e dar le ricche merci all'avide onde.</l>
     <l n="389">Altri attende alle trombe, e a tor di nave</l>
     <l n="390">l'acque importune, e il mar nel mar rifonde;</l>
     <l n="391">soccorre altri in sentina, ovunque appare</l>
     <l n="392">legno da legno aver sdrucito il mare.</l>
    </lg>
    <lg n="50">
     <l n="393">Stero in questo travaglio, in questa pena</l>
     <l n="394">ben quattro giorni, e non avean più schermo;</l>
     <l n="395">e n'avria avuto il mar vittoria piena,</l>
     <l n="396">poco più che 'l furor tenesse fermo:</l>
     <l n="397">ma diede speme lor d'aria serena</l>
     <l n="398">la disiata luce di santo Ermo,</l>
     <l n="399">ch'in prua s'una cocchina a por si venne;</l>
     <l n="400">che più non v'erano arbori né antenne.</l>
    </lg>
    <lg n="51">
     <l n="401">Veduto fiammeggiar la bella face,</l>
     <l n="402">s'inginocchiaro tutti i naviganti,</l>
     <l n="403">e domandaro il mar tranquillo e pace</l>
     <l n="404">con umidi occhi e con voci tremanti.</l>
     <l n="405">La tempesta crudel, che pertinace</l>
     <l n="406">fu sin allora, non andò più inanti:</l>
     <l n="407">Maestro e Traversia più non molesta,</l>
     <l n="408">e sol del mar tiràn Libecchio resta.</l>
    </lg>
    <lg n="52">
     <l n="409">Questo resta sul mar tanto possente,</l>
     <l n="410">e da la negra bocca in modo esala,</l>
     <l n="411">et è con lui sì il rapido corrente</l>
     <l n="412">de l'agitato mar ch'in fretta cala,</l>
     <l n="413">che porta il legno più velocemente,</l>
     <l n="414">che pelegrin falcon mai facesse ala,</l>
     <l n="415">con timor del nocchier ch'al fin del mondo</l>
     <l n="416">non lo trasporti, o rompa, o cacci al fondo.</l>
    </lg>
    <lg n="53">
     <l n="417">Rimedio a questo il buon nocchier ritruova,</l>
     <l n="418">che commanda gittar per poppa spere;</l>
     <l n="419">e caluma la gomona, e fa pruova</l>
     <l n="420">di duo terzi del corso ritenere.</l>
     <l n="421">Questo consiglio, e più l'augurio giova</l>
     <l n="422">di chi avea acceso in proda le lumiere:</l>
     <l n="423">questo il legno salvò, che peria forse,</l>
     <l n="424">e fe' ch'in alto mar sicuro corse.</l>
    </lg>
    <lg n="54">
     <l n="425">Nel golfo di Laiazzo invêr Soria</l>
     <l n="426">sopra una gran città si trovò sorto,</l>
     <l n="427">e sì vicino al lito, che scopria</l>
     <l n="428">l'uno e l'altro castel che serra il porto.</l>
     <l n="429">Come il padron s'accorse de la via</l>
     <l n="430">che fatto avea, ritornò in viso smorto;</l>
     <l n="431">che né porto pigliar quivi volea,</l>
     <l n="432">né stare in alto, né fuggir potea.</l>
    </lg>
    <lg n="55">
     <l n="433">Né potea stare in alto, né fuggire;</l>
     <l n="434">che gli arbori e l'antenne avea perdute:</l>
     <l n="435">eran tavole e travi pel ferire</l>
     <l n="436">del mar, sdrucite, macere e sbattute.</l>
     <l n="437">E 'l pigliar porto era un voler morire,</l>
     <l n="438">o perpetuo legarsi in servitute;</l>
     <l n="439">che riman serva ogni persona, o morta,</l>
     <l n="440">che quivi errore o ria fortuna porta.</l>
    </lg>
    <lg n="56">
     <l n="441">E 'l stare in dubbio era con gran periglio</l>
     <l n="442">che non salisser genti de la terra</l>
     <l n="443">con legni armati, e al suo desson di piglio,</l>
     <l n="444">mal atto a star sul mar, non ch'a far guerra.</l>
     <l n="445">Mentre il padron non sa pigliar consiglio,</l>
     <l n="446">fu domandato da quel d'Inghilterra,</l>
     <l n="447">chi gli tenea sì l'animo suspeso,</l>
     <l n="448">e perché già non avea il porto preso.</l>
    </lg>
    <lg n="57">
     <l n="449">Il padron narrò lui che quella riva</l>
     <l n="450">tutta tenean le femine omicide,</l>
     <l n="451">di quai l'antiqua legge ognun ch'arriva</l>
     <l n="452">in perpetuo tien servo, o che l'uccide;</l>
     <l n="453">e questa sorte solamente schiva</l>
     <l n="454">chi nel campo dieci uomini conquide,</l>
     <l n="455">e poi la notte può assaggiar nel letto</l>
     <l n="456">diece donzelle con carnal diletto.</l>
    </lg>
    <lg n="58">
     <l n="457">E se la prima pruova gli vien fatta,</l>
     <l n="458">e non fornisca la seconda poi,</l>
     <l n="459">egli vien morto, e chi è con lui si tratta</l>
     <l n="460">da zappatore o da guardian di buoi.</l>
     <l n="461">Se di far l'uno e l'altro è persona atta,</l>
     <l n="462">impetra libertade a tutti i suoi;</l>
     <l n="463">a sé non già, c'ha da restar marito</l>
     <l n="464">di diece donne, elette a suo appetito.</l>
    </lg>
    <lg n="59">
     <l n="465">Non poté udire Astolfo senza risa</l>
     <l n="466">de la vicina terra il rito strano.</l>
     <l n="467">Sopravien Sansonetto, e poi Marfisa,</l>
     <l n="468">indi Aquilante, e seco il suo germano.</l>
     <l n="469">Il padron parimente lor divisa</l>
     <l n="470">la causa che dal porto il tien lontano:</l>
     <l n="471">- Voglio (dicea) che inanzi il mar m'affoghi,</l>
     <l n="472">ch'io senta mai di servitude i gioghi. -</l>
    </lg>
    <lg n="60">
     <l n="473">Del parer del padrone i marinari</l>
     <l n="474">e tutti gli altri naviganti furo;</l>
     <l n="475">ma Marfisa e' compagni eran contrari,</l>
     <l n="476">che, più che l'acque, il lito avean sicuro.</l>
     <l n="477">Via più il vedersi intorno irati i mari,</l>
     <l n="478">che cento mila spade, era lor duro.</l>
     <l n="479">Parea lor questo e ciascun altro loco</l>
     <l n="480">dov'arme usar potean, da temer poco.</l>
    </lg>
    <lg n="61">
     <l n="481">Bramavano i guerrier venire a proda,</l>
     <l n="482">ma con maggior baldanza il duca inglese;</l>
     <l n="483">che sa, come del corno il rumor s'oda,</l>
     <l n="484">sgombrar d'intorno si farà il paese.</l>
     <l n="485">Pigliare il porto l'una parte loda,</l>
     <l n="486">e l'altra il biasma, e sono alle contese;</l>
     <l n="487">ma la più forte in guisa il padron stringe,</l>
     <l n="488">ch'al porto, suo malgrado, il legno spinge.</l>
    </lg>
    <lg n="62">
     <l n="489">Già, quando prima s'erano alla vista</l>
     <l n="490">de la città crudel sul mar scoperti,</l>
     <l n="491">veduto aveano una galea provista</l>
     <l n="492">di molta ciurma e di nochieri esperti</l>
     <l n="493">venire al dritto a ritrovar la trista</l>
     <l n="494">nave, confusa di consigli incerti;</l>
     <l n="495">che, l'alta prora alle sua poppe basse</l>
     <l n="496">legando, fuor de l'empio mar la trasse.</l>
    </lg>
    <lg n="63">
     <l n="497">Entrâr nel porto remorchiando, e a forza</l>
     <l n="498">di remi più che per favor di vele;</l>
     <l n="499">però che l'alternar di poggia e d'orza</l>
     <l n="500">avea levato il vento lor crudele.</l>
     <l n="501">Intanto ripigliâr la dura scorza</l>
     <l n="502">i cavallieri e il brando lor fedele;</l>
     <l n="503">et al padrone et a ciascun che teme</l>
     <l n="504">non cessan dar con lor conforti speme.</l>
    </lg>
    <lg n="64">
     <l n="505">Fatto è 'l porto a sembianza d'una luna,</l>
     <l n="506">e gira più di quattro miglia intorno:</l>
     <l n="507">seicento passi è in bocca, et in ciascuna</l>
     <l n="508">parte una ròcca ha nel finir del corno.</l>
     <l n="509">Non teme alcuno assalto di fortuna,</l>
     <l n="510">se non quando gli vien dal mezzogiorno.</l>
     <l n="511">A guisa di teatro se gli stende</l>
     <l n="512">la città a cerco, e verso il poggio ascende.</l>
    </lg>
    <lg n="65">
     <l n="513">Non fu quivi sì tosto il legno sorto</l>
     <l n="514">(già l'aviso era per tutta la terra),</l>
     <l n="515">che fur sei mila femine sul porto,</l>
     <l n="516">con gli archi in mano, in abito di guerra;</l>
     <l n="517">e per tor de la fuga ogni conforto,</l>
     <l n="518">tra l'una ròcca e l'altra il mar si serra:</l>
     <l n="519">da navi e da catene fu rinchiuso,</l>
     <l n="520">che tenean sempre instrutte a cotal uso.</l>
    </lg>
    <lg n="66">
     <l n="521">Una che d'anni alla Cumea d'Apollo</l>
     <l n="522">poté uguagliarsi e alla madre d'Ettorre,</l>
     <l n="523">fe' chiamare il padrone, e domandollo</l>
     <l n="524">se si volean lasciar la vita tôrre,</l>
     <l n="525">o se voleano pur al giogo il collo,</l>
     <l n="526">secondo la costuma, sottoporre.</l>
     <l n="527">Degli dua l'uno aveano a tôrre: o quivi</l>
     <l n="528">tutti morire, o rimaner captivi.</l>
    </lg>
    <lg n="67">
     <l n="529">- Gli è ver (dicea) che s'uom si ritrovasse</l>
     <l n="530">tra voi così animoso e così forte,</l>
     <l n="531">che contra dieci nostri uomini osasse</l>
     <l n="532">prender battaglia, e desse lor la morte,</l>
     <l n="533">e far con diece femine bastasse</l>
     <l n="534">per una notte ufficio di consorte;</l>
     <l n="535">egli si rimarria principe nostro,</l>
     <l n="536">e gir voi ne potreste al camin vostro.</l>
    </lg>
    <lg n="68">
     <l n="537">E sarà in vostro arbitrio il restar anco,</l>
     <l n="538">vogliate o tutti o parte; ma con patto,</l>
     <l n="539">che chi vorrà restare, e restar franco,</l>
     <l n="540">marito sia per diece femine atto.</l>
     <l n="541">Ma quando il guerrier vostro possa manco</l>
     <l n="542">dei dieci che gli fian nimici a un tratto,</l>
     <l n="543">o la seconda pruova non fornisca,</l>
     <l n="544">vogliàn voi siate schiavi, egli perisca. -</l>
    </lg>
    <lg n="69">
     <l n="545">Dove la vecchia ritrovar timore</l>
     <l n="546">credea nei cavallier, trovò baldanza;</l>
     <l n="547">che ciascun si tenea tal feritore,</l>
     <l n="548">che fornir l'uno e l'altro avea speranza:</l>
     <l n="549">et a Marfisa non mancava il core,</l>
     <l n="550">ben che mal atta alla seconda danza;</l>
     <l n="551">ma dove non l'aitasse la natura,</l>
     <l n="552">con la spada supplir stava sicura.</l>
    </lg>
    <lg n="70">
     <l n="553">Al padron fu commessa la risposta,</l>
     <l n="554">prima conchiusa per commun consiglio:</l>
     <l n="555">ch'avean chi lor potria di sé a lor posta</l>
     <l n="556">ne la piazza e nel letto far periglio.</l>
     <l n="557">Levan l'offese, et il nocchier s'accosta,</l>
     <l n="558">getta la fune e le fa dar di piglio;</l>
     <l n="559">e fa acconciare il ponte, onde i guerrieri</l>
     <l n="560">escono armati, e tranno i lor destrieri.</l>
    </lg>
    <lg n="71">
     <l n="561">E quindi van per mezzo la cittade,</l>
     <l n="562">e vi ritruovan le donzelle altiere,</l>
     <l n="563">succinte cavalcar per le contrade,</l>
     <l n="564">et in piazza armeggiar come guerriere.</l>
     <l n="565">Né calciar quivi spron, né cinger spade,</l>
     <l n="566">né cosa d'arme puon gli uomini avere,</l>
     <l n="567">se non dieci alla volta, per rispetto</l>
     <l n="568">de l'antiqua costuma ch'io v'ho detto.</l>
    </lg>
    <lg n="72">
     <l n="569">Tutti gli altri alla spola, all'aco, al fuso,</l>
     <l n="570">al pettine et all'aspo sono intenti,</l>
     <l n="571">con vesti feminil che vanno giuso</l>
     <l n="572">insin al piè, che gli fa molli e lenti.</l>
     <l n="573">Si tengono in catena alcuni ad uso</l>
     <l n="574">d'arar la terra o di guardar gli armenti.</l>
     <l n="575">Son pochi i maschi, e non son ben, per mille</l>
     <l n="576">femine, cento, fra cittadi e ville.</l>
    </lg>
    <lg n="73">
     <l n="577">Volendo tôrre i cavallieri a sorte</l>
     <l n="578">chi di lor debba per commune scampo</l>
     <l n="579">l'una decina in piazza porre a morte,</l>
     <l n="580">e poi l'altra ferir ne l'altro campo;</l>
     <l n="581">non disegnavan di Marfisa forte,</l>
     <l n="582">stimando che trovar dovesse inciampo</l>
     <l n="583">ne la seconda giostra de la sera;</l>
     <l n="584">ch'ad averne vittoria abil non era.</l>
    </lg>
    <lg n="74">
     <l n="585">Ma con gli altri esser vòlse ella sortita:</l>
     <l n="586">or sopra lei la sorte in somma cade.</l>
     <l n="587">Ella dicea: - Prima v'ho a por la vita,</l>
     <l n="588">che v'abbiate a por voi la libertade:</l>
     <l n="589">ma questa spada (e lor la spada addita,</l>
     <l n="590">che cinta avea) vi do per securtade</l>
     <l n="591">ch'io vi sciorrò tutti gl'intrichi al modo</l>
     <l n="592">che fe' Alessandro il gordiano nodo.</l>
    </lg>
    <lg n="75">
     <l n="593">Non vuo' mai più che forestier si lagni</l>
     <l n="594">di questa terra, fin che 'l mondo dura. -</l>
     <l n="595">Così disse; e non potero i compagni</l>
     <l n="596">torle quel che le dava sua aventura.</l>
     <l n="597">Dunque, o ch'in tutto perda, o lor guadagni</l>
     <l n="598">la libertà, le lasciano la cura.</l>
     <l n="599">Ella di piastre già guernita e maglia,</l>
     <l n="600">s'appresentò nel campo alla battaglia.</l>
    </lg>
    <lg n="76">
     <l n="601">Gira una piazza al sommo de la terra,</l>
     <l n="602">di gradi a seder atti intorno chiusa;</l>
     <l n="603">che solamente a giostre, a simil guerra,</l>
     <l n="604">a caccie, a lotte, e non ad altro s'usa:</l>
     <l n="605">quattro porte ha di bronzo, onde si serra.</l>
     <l n="606">Quivi la moltitudine confusa</l>
     <l n="607">de l'armigere femine si trasse;</l>
     <l n="608">e poi fu detto a Marfisa ch'entrasse.</l>
    </lg>
    <lg n="77">
     <l n="609">Entrò Marfisa s'un destrier leardo,</l>
     <l n="610">tutto sparso di macchie e di rotelle,</l>
     <l n="611">di piccol capo e d'animoso sguardo,</l>
     <l n="612">d'andar superbo e di fattezze belle.</l>
     <l n="613">Pel maggiore e più vago e più gagliardo,</l>
     <l n="614">di mille che n'avea con briglie e selle,</l>
     <l n="615">scelse in Damasco, e realmente ornollo,</l>
     <l n="616">et a Marfisa Norandin donollo.</l>
    </lg>
    <lg n="78">
     <l n="617">Da mezzogiorno e da la porta d'austro</l>
     <l n="618">entrò Marfisa; e non vi stette guari,</l>
     <l n="619">ch'appropinquare e risonar pel claustro</l>
     <l n="620">udì di trombe acuti suoni e chiari:</l>
     <l n="621">e vide poi di verso il freddo plaustro</l>
     <l n="622">entrar nel campo i dieci suoi contrari.</l>
     <l n="623">Il primo cavallier ch'apparve inante,</l>
     <l n="624">di valer tutto il resto avea sembiante.</l>
    </lg>
    <lg n="79">
     <l n="625">Quel venne in piazza sopra un gran destriero,</l>
     <l n="626">che, fuor ch'in fronte e nel piè dietro manco,</l>
     <l n="627">era, più che mai corbo, oscuro e nero:</l>
     <l n="628">nel piè e nel capo avea alcun pelo bianco.</l>
     <l n="629">Del color del cavallo il cavalliero</l>
     <l n="630">vestito, volea dir che, come manco</l>
     <l n="631">del chiaro era l'oscuro, era altretanto</l>
     <l n="632">il riso in lui verso l'oscuro pianto.</l>
    </lg>
    <lg n="80">
     <l n="633">Dato che fu de la battaglia il segno,</l>
     <l n="634">nove guerrier l'aste chinaro a un tratto;</l>
     <l n="635">ma quel dal nero ebbe il vantaggio a sdegno:</l>
     <l n="636">si ritirò, né di giostrar fece atto.</l>
     <l n="637">Vuol ch'alle leggi inanzi di quel regno,</l>
     <l n="638">ch'alla sua cortesia, sia contrafatto.</l>
     <l n="639">Si tra' da parte e sta a veder le pruove</l>
     <l n="640">ch'una sola asta farà contra a nove.</l>
    </lg>
    <lg n="81">
     <l n="641">Il destrier, ch'avea andar trito e soave,</l>
     <l n="642">portò all'incontro la donzella in fretta,</l>
     <l n="643">che nel corso arrestò lancia sì grave,</l>
     <l n="644">che quattro uomini avriano a pena retta.</l>
     <l n="645">L'avea pur dianzi al dismontar di nave</l>
     <l n="646">per la più salda in molte antenne eletta.</l>
     <l n="647">Il fier sembiante con ch'ella si mosse,</l>
     <l n="648">mille faccie imbiancò, mille cor scosse.</l>
    </lg>
    <lg n="82">
     <l n="649">Aperse al primo che trovò, sì il petto,</l>
     <l n="650">che fôra assai che fosse stato nudo:</l>
     <l n="651">gli passò la corazza e il soprapetto,</l>
     <l n="652">ma prima un ben ferrato e grosso scudo.</l>
     <l n="653">Dietro le spalle un braccio il ferro netto</l>
     <l n="654">si vide uscir: tanto fu il colpo crudo.</l>
     <l n="655">Quel fitto ne la lancia a dietro lassa,</l>
     <l n="656">e sopra gli altri a tutta briglia passa.</l>
    </lg>
    <lg n="83">
     <l n="657">E diede d'urto a chi venìa secondo,</l>
     <l n="658">et a chi terzo sì terribil botta,</l>
     <l n="659">che rotto ne la schena uscir del mondo</l>
     <l n="660">fe' l'uno e l'altro, e de la sella a un'otta:</l>
     <l n="661">sì duro fu l'incontro e di tal pondo,</l>
     <l n="662">sì stretta insieme ne venìa la frotta.</l>
     <l n="663">Ho veduto bombarde a quella guisa</l>
     <l n="664">le squadre aprir, che fe' lo stuol Marfisa.</l>
    </lg>
    <lg n="84">
     <l n="665">Sopra di lei più lance rotte furo;</l>
     <l n="666">ma tanto a quelli colpi ella si mosse,</l>
     <l n="667">quanto nel giuoco de le caccie un muro</l>
     <l n="668">si muova a' colpi de le palle grosse.</l>
     <l n="669">L'usbergo suo di tempra era sì duro,</l>
     <l n="670">che non gli potean contra le percosse;</l>
     <l n="671">e per incanto al fuoco de l'Inferno</l>
     <l n="672">cotto, e temprato all'acque fu d'Averno.</l>
    </lg>
    <lg n="85">
     <l n="673">Al fin del campo il destrier tenne e volse,</l>
     <l n="674">e fermò alquanto: e in fretta poi lo spinse</l>
     <l n="675">incontra gli altri, e sbarragliolli e sciolse,</l>
     <l n="676">e di lor sangue insin all'elsa tinse.</l>
     <l n="677">All'uno il capo, all'altro il braccio tolse;</l>
     <l n="678">e un altro in guisa con la spada cinse,</l>
     <l n="679">che 'l petto in terra andò col capo et ambe</l>
     <l n="680">le braccia, e in sella il ventre era e le gambe.</l>
    </lg>
    <lg n="86">
     <l n="681">Lo partì, dico, per dritta misura,</l>
     <l n="682">de le coste e de l'anche alle confine,</l>
     <l n="683">e lo fe' rimaner mezza figura,</l>
     <l n="684">qual dinanzi all'imagini divine,</l>
     <l n="685">posto d'argento, e più di cera pura</l>
     <l n="686">son da genti lontane e da vicine,</l>
     <l n="687">ch'a ringraziarle e sciorre il voto vanno</l>
     <l n="688">de le domande pie ch'ottenute hanno.</l>
    </lg>
    <lg n="87">
     <l n="689">Ad uno che fuggia, dietro si mise,</l>
     <l n="690">né fu a mezzo la piazza, che lo giunse;</l>
     <l n="691">e 'l capo e 'l collo in modo gli divise,</l>
     <l n="692">che medico mai più non lo raggiunse.</l>
     <l n="693">In somma tutti un dopo l'altro uccise,</l>
     <l n="694">o ferì sì ch'ogni vigor n'emunse;</l>
     <l n="695">e fu sicura che levar di terra</l>
     <l n="696">mai più non si potrian per farle guerra.</l>
    </lg>
    <lg n="88">
     <l n="697">Stato era il cavallier sempre in un canto,</l>
     <l n="698">che la decina in piazza avea condutta;</l>
     <l n="699">però che contra un solo andar con tanto</l>
     <l n="700">vantaggio opra gli parve iniqua e brutta.</l>
     <l n="701">Or che per una man tôrsi da canto</l>
     <l n="702">vide sì tosto la compagna tutta,</l>
     <l n="703">per dimostrar che la tardanza fosse</l>
     <l n="704">cortesia stata e non timor, si mosse.</l>
    </lg>
    <lg n="89">
     <l n="705">Con man fe' cenno di volere, inanti</l>
     <l n="706">che facesse altro, alcuna cosa dire;</l>
     <l n="707">e non pensando in sì viril sembianti</l>
     <l n="708">che s'avesse una vergine a coprire,</l>
     <l n="709">le disse: - Cavalliero, omai di tanti</l>
     <l n="710">esser déi stanco, c'hai fatto morire;</l>
     <l n="711">e s'io volessi, più di quel che sei,</l>
     <l n="712">stancarti ancor, discortesia farei.</l>
    </lg>
    <lg n="90">
     <l n="713">Che ti riposi insino al giorno nuovo,</l>
     <l n="714">e doman torni in campo, ti concedo.</l>
     <l n="715">Non mi fia onor se teco oggi mi pruovo,</l>
     <l n="716">che travagliato e lasso esser ti credo. -</l>
     <l n="717">- Il travagliare in arme non m'è nuovo,</l>
     <l n="718">né per sì poco alla fatica cedo</l>
     <l n="719">(disse Marfisa); e spero ch'a tuo costo</l>
     <l n="720">io ti farò di questo aveder tosto.</l>
    </lg>
    <lg n="91">
     <l n="721">De la cortese offerta ti ringrazio,</l>
     <l n="722">ma riposare ancor non mi bisogna;</l>
     <l n="723">e ci avanza del giorno tanto spazio,</l>
     <l n="724">ch'a porlo tutto in ozio è pur vergogna. -</l>
     <l n="725">Rispose il cavallier: - Fuss'io sì sazio</l>
     <l n="726">d'ogn'altra cosa che 'l mio core agogna,</l>
     <l n="727">come t'ho in questo da saziar; ma vedi</l>
     <l n="728">che non ti manchi il dì più che non credi. -</l>
    </lg>
    <lg n="92">
     <l n="729">Così disse egli, e fe' portare in fretta</l>
     <l n="730">due grosse lance, anzi due gravi antenne;</l>
     <l n="731">et a Marfisa dar ne fe' l'eletta:</l>
     <l n="732">tolse l'altra per sé, ch'indietro venne.</l>
     <l n="733">Già sono in punto, et altro non s'aspetta</l>
     <l n="734">ch'un alto suon che lor la giostra accenne.</l>
     <l n="735">Ecco la terra e l'aria e il mar rimbomba</l>
     <l n="736">nel mover loro al primo suon di tromba.</l>
    </lg>
    <lg n="93">
     <l n="737">Trar fiato, bocca aprir o battere occhi</l>
     <l n="738">non si vedea de' riguardanti alcuno:</l>
     <l n="739">tanto a mirare a chi la palma tocchi</l>
     <l n="740">dei duo campioni, intento era ciascuno.</l>
     <l n="741">Marfisa, acciò che de l'arcion trabocchi,</l>
     <l n="742">sì che mai non si levi, il guerrier bruno,</l>
     <l n="743">drizza la lancia; e il guerrier bruno forte</l>
     <l n="744">studia non men di por Marfisa a morte.</l>
    </lg>
    <lg n="94">
     <l n="745">Le lancie ambe di secco e suttil salce,</l>
     <l n="746">non di cerro sembrâr grosso et acerbo,</l>
     <l n="747">così n'andaro in tronchi fin al calce;</l>
     <l n="748">e l'incontro ai destrier fu sì superbo,</l>
     <l n="749">che parimente parve da una falce</l>
     <l n="750">de le gambe esser lor tronco ogni nerbo.</l>
     <l n="751">Cadero ambi ugualmente; ma i campioni</l>
     <l n="752">fur presti a disbrigarsi dagli arcioni.</l>
    </lg>
    <lg n="95">
     <l n="753">A mille cavallieri alla sua vita</l>
     <l n="754">al primo incontro avea la sella tolta</l>
     <l n="755">Marfisa, et ella mai non n'era uscita;</l>
     <l n="756">e n'uscì, come udite, a questa volta.</l>
     <l n="757">Del caso strano non pur sbigottita,</l>
     <l n="758">ma quasi fu per rimanerne stolta.</l>
     <l n="759">Parve anco strano al cavallier dal nero,</l>
     <l n="760">che non solea cader già di leggiero.</l>
    </lg>
    <lg n="96">
     <l n="761">Tocca avean nel cader la terra a pena,</l>
     <l n="762">che furo in piedi e rinovâr l'assalto.</l>
     <l n="763">Tagli e punte a furor quivi si mena,</l>
     <l n="764">quivi ripara or scudo, or lama, or salto.</l>
     <l n="765">Vada la botta vòta o vada piena,</l>
     <l n="766">l'aria ne stride e ne risuona in alto.</l>
     <l n="767">Quelli elmi, quelli usberghi, quelli scudi</l>
     <l n="768">mostrâr ch'erano saldi più ch'incudi.</l>
    </lg>
    <lg n="97">
     <l n="769">Se de l'aspra donzella il braccio è grave,</l>
     <l n="770">né quel del cavallier nimico è lieve.</l>
     <l n="771">Ben la misura ugual l'un da l'altro have:</l>
     <l n="772">quanto a punto l'un dà, tanto riceve.</l>
     <l n="773">Chi vol due fiere audaci anime brave,</l>
     <l n="774">cercar più là di queste due non deve,</l>
     <l n="775">né cercar più destrezza né più possa;</l>
     <l n="776">che n'han tra lor quanto più aver si possa.</l>
    </lg>
    <lg n="98">
     <l n="777">Le donne, che gran pezzo mirato hanno</l>
     <l n="778">continuar tante percosse orrende,</l>
     <l n="779">e che nei cavallier segno d'affanno</l>
     <l n="780">e di stanchezza ancor non si comprende;</l>
     <l n="781">dei duo miglior guerrier lode lor danno,</l>
     <l n="782">che sien tra quanto il mar sua braccia estende.</l>
     <l n="783">Par lor che, se non fosser più che forti,</l>
     <l n="784">esser dovrian sol del travaglio morti.</l>
    </lg>
    <lg n="99">
     <l n="785">Ragionando tra sé, dicea Marfisa:</l>
     <l n="786">- Buon fu per me, che costui non si mosse;</l>
     <l n="787">ch'andava a risco di restarne uccisa,</l>
     <l n="788">se dianzi stato coi compagni fosse,</l>
     <l n="789">quando io mi truovo a pena a questa guisa</l>
     <l n="790">di potergli star contra alle percosse. -</l>
     <l n="791">Così dice Marfisa; e tuttavolta</l>
     <l n="792">non resta di menar la spada in volta.</l>
    </lg>
    <lg n="100">
     <l n="793">- Buon fu per me (dicea quell'altro ancora),</l>
     <l n="794">che riposar costui non ho lasciato.</l>
     <l n="795">Difender me ne posso a fatica ora</l>
     <l n="796">che de la prima pugna è travagliato.</l>
     <l n="797">Se fin al nuovo dì facea dimora</l>
     <l n="798">a ripigliar vigor, che saria stato?</l>
     <l n="799">Ventura ebbi io, quanto più possa aversi,</l>
     <l n="800">che non volesse tor quel ch'io gli offersi. -</l>
    </lg>
    <lg n="101">
     <l n="801">La battaglia durò fin alla sera,</l>
     <l n="802">né chi avesse anco il meglio era palese;</l>
     <l n="803">né l'un né l'altro più senza lumiera</l>
     <l n="804">saputo avria come schivar l'offese.</l>
     <l n="805">Giunta la notte, all'inclita guerriera</l>
     <l n="806">fu primo a dir il cavallier cortese:</l>
     <l n="807">- Che faren, poi che con ugual fortuna</l>
     <l n="808">n'ha sopragiunti la notte importuna?</l>
    </lg>
    <lg n="102">
     <l n="809">Meglio mi par che 'l viver tuo prolunghi</l>
     <l n="810">almeno insino a tanto che s'aggiorni.</l>
     <l n="811">Io non posso concederti che aggiunghi</l>
     <l n="812">fuor ch'una notte picciola ai tua giorni.</l>
     <l n="813">E di ciò che non gli abbi aver più lunghi,</l>
     <l n="814">la colpa sopra me non vuo' che torni:</l>
     <l n="815">torni pur sopra alla spietata legge</l>
     <l n="816">del sesso feminil che 'l loco regge.</l>
    </lg>
    <lg n="103">
     <l n="817">Se di te duolmi e di quest'altri tuoi,</l>
     <l n="818">lo sa colui che nulla cosa ha oscura.</l>
     <l n="819">Con tuoi compagni star meco tu puoi:</l>
     <l n="820">con altri non avrai stanza sicura;</l>
     <l n="821">perché la turba, a cu' i mariti suoi</l>
     <l n="822">oggi uccisi hai, già contra te congiura.</l>
     <l n="823">Ciascun di questi a cui dato hai la morte,</l>
     <l n="824">era di diece femine consorte.</l>
    </lg>
    <lg n="104">
     <l n="825">Del danno c'han da te ricevut'oggi,</l>
     <l n="826">disian novanta femine vendetta:</l>
     <l n="827">sì che se meco ad albergar non poggi,</l>
     <l n="828">questa notte assalito esser t'aspetta. -</l>
     <l n="829">Disse Marfisa: - Accetto che m'alloggi,</l>
     <l n="830">con sicurtà che non sia men perfetta</l>
     <l n="831">in te la fede e la bontà del core,</l>
     <l n="832">che sia l'ardire e il corporal valore.</l>
    </lg>
    <lg n="105">
     <l n="833">Ma che t'incresca che m'abbi ad uccidere,</l>
     <l n="834">ben ti può increscere anco del contrario.</l>
     <l n="835">Fin qui non credo che l'abbi da ridere,</l>
     <l n="836">perch'io sia men di te duro avversario.</l>
     <l n="837">O la pugna seguir vogli o dividere,</l>
     <l n="838">o farla all'uno o all'altro luminario,</l>
     <l n="839">ad ogni cenno pronta tu m'avrai,</l>
     <l n="840">e come et ogni volta che vorrai. -</l>
    </lg>
    <lg n="106">
     <l n="841">Così fu differita la tenzone</l>
     <l n="842">fin che di Gange uscisse il nuovo albóre,</l>
     <l n="843">e si restò senza conclusione</l>
     <l n="844">chi d'essi duo guerrier fosse il migliore.</l>
     <l n="845">Ad Aquilante venne et a Grifone</l>
     <l n="846">e così agli altri il liberal signore,</l>
     <l n="847">e li pregò che fin al nuovo giorno</l>
     <l n="848">piacesse lor di far seco soggiorno.</l>
    </lg>
    <lg n="107">
     <l n="849">Tenner lo 'nvito senza alcun sospetto:</l>
     <l n="850">indi, a splendor de bianchi torchi ardenti,</l>
     <l n="851">tutti saliro ov'era un real tetto,</l>
     <l n="852">distinto in molti adorni alloggiamenti.</l>
     <l n="853">Stupefatti al levarsi de l'elmetto,</l>
     <l n="854">mirandosi, restaro i combattenti;</l>
     <l n="855">che 'l cavallier, per quanto apparea fuora,</l>
     <l n="856">non eccedeva i diciotto anni ancora.</l>
    </lg>
    <lg n="108">
     <l n="857">Si maraviglia la donzella, come</l>
     <l n="858">in arme tanto un giovinetto vaglia;</l>
     <l n="859">si maraviglia l'altro, ch'alle chiome</l>
     <l n="860">s'avede con chi avea fatto battaglia:</l>
     <l n="861">e si domandan l'un con l'altro il nome,</l>
     <l n="862">e tal debito tosto si ragguaglia.</l>
     <l n="863">Ma come si nomasse il giovinetto,</l>
     <l n="864">ne l'altro canto ad ascoltar v'aspetto.</l>
    </lg>
   </lg>
  </body>
 </text>
</TEI>