<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Della coltivazione - LIBRO PRIMO.</title>
    <author>Luigi Alamanni</author>
   </titleStmt>
   <extent>
    <measure unit="stanza">17</measure>
    <measure unit="line">1141</measure>
   </extent>
   <publicationStmt>
    <publisher>UNED University</publisher>
    <idno>Luigi Alamanni_della-coltivazione-libro-primo</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Della coltivazione - LIBRO PRIMO.</title>
     <author>Luigi Alamanni</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Della coltivazione - LIBRO PRIMO.</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Che deggia, quando il sol rallunga il giorno,</l>
     <l n="2">Oprar il buon cultor nei campi suoi;</l>
     <l n="3">Quel che deggia l'estate, e quel che poscia</l>
     <l n="4">Al pomifero autunno, al freddo verno;</l>
     <l n="5">Come rida il giardin d'ogni stagione;</l>
     <l n="6">Quai sieno i miglior dì, quali i più rei;</l>
     <l n="7">O magnanimo Re, cantare intendo,</l>
     <l n="8">Se fia voler del Ciel. Voi, dotte Suore,</l>
     <l n="9">Lontan lasciando d'Elicone il fonte,</l>
     <l n="10">Non v'incresca a venir qui dov'infiora</l>
     <l n="11">Lari e Duranza le campagne intorno.</l>
     <l n="12">Vengan lieti con voi l'antica madre</l>
     <l n="13">Della spiga inventrice, e quel che primo</l>
     <l n="14">Di sì dolce liquor la sete indusse:</l>
     <l n="15">Il cornuto Pastor co' suoi Selvani,</l>
     <l n="16">Co' suoi Satiri e Fauni a lui compagni,</l>
     <l n="17">Vengan colle zampogne a schiera a schiera:</l>
     <l n="18">Venga l'altera Dea che al mondo diede</l>
     <l n="19">Già con l'asta fatal l'eterna uliva:</l>
     <l n="20">Venga il possente Dio che seco a pruova</l>
     <l n="21">Il feroce corsier col suo tridente</l>
     <l n="22">Produsse in terra; e minaccioso e torvo,</l>
     <l n="23">Il barbato Guardian degli orti ameni</l>
     <l n="24">Non resti indietro, perch'io possa alquanto</l>
     <l n="25">Dei cortesi suoi don parlar con lui.</l>
    </lg>
    <lg n="2">
     <l n="26">Voi, famoso Signor, cui solo adora</l>
     <l n="27">Il gallico terren; sotto il cui regno</l>
     <l n="28">Quanto è verace onor s'ha fatto nido;</l>
     <l n="29">Deh porgete al mio dir sì larga aita,</l>
     <l n="30">Ch'io possa raccontar del pio villano</l>
     <l n="31">L'arte, l'opre, gl'ingegni, e le stagioni:</l>
     <l n="32">Ché dovreste saver per prova omai,</l>
     <l n="33">Che dal favor di voi, non d'altri, puote</l>
     <l n="34">Nascer virtù che per le tosche rive</l>
     <l n="35">Or mi faccia seguir con degno piede</l>
     <l n="36">Il chiaro Mantovan, l'antico Ascreo;</l>
     <l n="37">E mostrar il cammin che ascoso giace.</l>
    </lg>
    <lg n="3">
     <l n="38">Tosto ch'il ciel, tutti i rabbiosi venti</l>
     <l n="39">Discacciando da sé, zeffiro accoglie</l>
     <l n="40">A distrugger fra noi la neve e 'l ghiaccio,</l>
     <l n="41">Esca il cultivator del chiuso albergo,</l>
     <l n="42">E d'ogn'intorno visitando vada</l>
     <l n="43">Tutto il terren ch'alla sua cura è dato;</l>
     <l n="44">E con riguardo pio l'orrende piaghe</l>
     <l n="45">Cerchi, ch'il tempo rio, la pioggia, il vento</l>
     <l n="46">Alle piante, alle fosse, ai loro angusti</l>
     <l n="47">Argini han fatte; e gli sovvenga allora,</l>
     <l n="48">Che bench'ai miglior dì s'arrenda il verno,</l>
     <l n="49">Nulla è stagion dove sì spesso adopre</l>
     <l n="50">L'umido suo valor l'austro, ch'il cielo</l>
     <l n="51">Delle nubi affricane ingombra e bagna.</l>
     <l n="52">Né pur ei sol, ma di favonio il fiato</l>
     <l n="53">Tepido e dolce dispogliando in alto</l>
     <l n="54">Del suo nevoso vel l'alpi canute,</l>
     <l n="55">Fan sì ricco il terren d'onde novelle,</l>
     <l n="56">Che l'erboso ruscello, il picciol rio,</l>
     <l n="57">Il pietroso torrente, il fiume altero,</l>
     <l n="58">Dispregiando ogni legge, ardito cerca</l>
     <l n="59">Di tor dal corso suo l'antico freno:</l>
     <l n="60">Onde chi pigro vien, sovente piange;</l>
     <l n="61">Ché un picciol varco ch'al buon tempo puote</l>
     <l n="62">Chiuder poco terren con breve fascio,</l>
     <l n="63">Cotal poscia divien, ch'ivi entro passa</l>
     <l n="64">Quant'acqua scende, e gli depreda i campi;</l>
     <l n="65">E con danno mortal di tempo e d'opre,</l>
     <l n="66">Al suo primo sentier lo torna appena.</l>
     <l n="67">Dunque al principio suo con terra e pietre,</l>
     <l n="68">Con nodosi virgulti e legni aguti</l>
     <l n="69">Serri tutto all'intorno, ove esso veggia</l>
     <l n="70">Nuovamente passar l'invitto umore.</l>
     <l n="71">L'arbor che sovr'un colle o in piaggia assiede,</l>
     <l n="72">Ben cerchi e guardi; e se da quella il senta</l>
     <l n="73">Ch'alle radici sue sostenga oltraggio,</l>
     <l n="74">Con poca riga che più in alto muova,</l>
     <l n="75">La svolga altronde; o lui circonde in giro,</l>
     <l n="76">A guisa di castel, di sterpi e sassi.</l>
     <l n="77">Ma perch'il tempo, allor piovoso e molle,</l>
     <l n="78">Pur il tutto compir forse contende;</l>
     <l n="79">Basti principio dar con forma tale,</l>
     <l n="80">Che non venga infinito il danno avuto;</l>
     <l n="81">Finché l'altra stagion più secca e calda,</l>
     <l n="82">Torni ai bisogni altrui più fida aita.</l>
     <l n="83">Indi volga il pensier coll'opra insieme</l>
     <l n="84">Intorno ai prati ch'il passato verno</l>
     <l n="85">Aperti, in abbandon, negletti furo,</l>
     <l n="86">Agli armenti, ad ogni uom pastura e preda.</l>
     <l n="87">Quei con fossi talor, talor circondi</l>
     <l n="88">Con pali e siepi: o se n'avesse il loco,</l>
     <l n="89">Può di sassi compor muraglie e schermi;</l>
     <l n="90">Talché il rozzo pastor, la greggia ingorda</l>
     <l n="91">E col morso e col piè non taglie e prema</l>
     <l n="92">La novella virtù ch'all'erbe infonde</l>
     <l n="93">Con soave liquor la terra e 'l cielo.</l>
     <l n="94">Poi quinci e quindi, ove mancar si veggia</l>
     <l n="95">Il notritivo umor, non prenda a sdegno</l>
     <l n="96">Colle sue propie man di lordo fimo</l>
     <l n="97">Satollar sì, che vive forze prenda.</l>
     <l n="98">Il più novel che nella mandra truove.</l>
     <l n="99">Quello a ciò fia miglior: ma d'alta parte</l>
     <l n="100">Di monte in monte lo distenda in basso,</l>
     <l n="101">Perch'il fetido odor più passe addentro;</l>
     <l n="102">E ciò far si convien qualor più fugga</l>
     <l n="103">Delia dal suo fratel, crescendo il lume.</l>
     <l n="104">E sappia pur ciascun, che l'erbe e i fieni</l>
     <l n="105">Son che fan ricche le campagne e i colli;</l>
     <l n="106">E chi nol pensa, al primo verno scorge</l>
     <l n="107">Stanco e 'nfermo giacer l'amato tauro,</l>
     <l n="108">Che fra le nevi e 'l ciel vagando il giorno</l>
     <l n="109">Non può tanto trovar di frondi e giunchi</l>
     <l n="110">Ch'in vita il tenga, e poi la notte vede,</l>
     <l n="111">Colpa del suo signor, la mandra nuda;</l>
     <l n="112">E tal in breve andar magrezza sente,</l>
     <l n="113">Ch'in piè sta appena, e tra 'l digiuno e 'l freddo</l>
     <l n="114">Non ha spazio a veder distrutto il ghiaccio.</l>
     <l n="115">Il misero bifolco al tempo eletto,</l>
     <l n="116">Tardi avveduto, lagrimando mira</l>
     <l n="117">L'altrui campo vicin solcato e lieto,</l>
     <l n="118">Il suo vedovo e sol; l'aratro e 'l giogo</l>
     <l n="119">Starsi, lassi! lontan negletti e sparti:</l>
     <l n="120">Né può trovar alcun, per preghi o pianti,</l>
     <l n="121">Che del giovenco suo gli sia cortese;</l>
     <l n="122">Ché chi 'l seppe nodrir, per sé l'adopra</l>
    </lg>
    <lg n="4">
     <l n="123">Quinci i prati lassando, a i campi e i colli</l>
     <l n="124">Rivolga il passo; e sotto il fascio antico</l>
     <l n="125">Il mansueto bue riponga il collo;</l>
     <l n="126">E già senta il terren (ché n'è ben tempo)</l>
     <l n="127">Del suo vomer novel la prima piaga.</l>
     <l n="128">Avanti a tutti, il pio bifolco truove</l>
     <l n="129">Il più grasso terren che meno abbonde</l>
     <l n="130">D'umor soverchio; il vago colle umìle,</l>
     <l n="131">La piaggia aprica che più guarde il sole,</l>
     <l n="132">Il secco monte: ma l'acquosa valle,</l>
     <l n="133">Finché più caldo sol non vesta il Tauro,</l>
     <l n="134">Non senta oltraggio: e nel terren più leve,</l>
     <l n="135">Sia raro e basso; e nel più vivo e lieto,</l>
     <l n="136">Spesso e profondo sia menato il solco;</l>
     <l n="137">Perché l'erbe peggior che in questo sono,</l>
     <l n="138">Mostrando al ciel le sue radici aperte,</l>
     <l n="139">Restin sepolte, e che nell'altro poi</l>
     <l n="140">La sua poca virtù non resti spenta.</l>
     <l n="141">Sia dritto e largo, e di lunghezza avanze</l>
     <l n="142">Poco oltra più che cento volte un piede.</l>
     <l n="143">Ove in alto pendente il campo stia,</l>
     <l n="144">Meni a traverso pur l'aratro e i buoi;</l>
     <l n="145">Perché se l'onda poi, che scorre in basso,</l>
     <l n="146">Scender trovasse alle sue voglie il rigo,</l>
     <l n="147">Rapidamente, oimè! donna e regina,</l>
     <l n="148">La sementa e 'l terren trarrebbe al fiume.</l>
     <l n="149">Ma guardi prima ben (ché troppo nuoce,</l>
     <l n="150">Né lo puon ristorar fatica o tempo)</l>
     <l n="151">Che non tocchi il suo campo, o ferro adopre,</l>
     <l n="152">Se troppo il senta dalla pioggia oppresso;</l>
     <l n="153">Perché tal diverria (creda a chi 'l prova)</l>
     <l n="154">Che render non poria di seme il frutto.</l>
     <l n="155">E se dopo gran sete asciutto e stanco,</l>
     <l n="156">Sia da nube leggier di sopra asperso;</l>
     <l n="157">O misero cultor! sia lunge allora,</l>
     <l n="158">Sia lunge allor da lui l'aratro e 'l bue;</l>
     <l n="159">Perché, solcato sol, tal rabbia e sdegno</l>
     <l n="160">Prende col suo signor, ch'all'anno terzo</l>
     <l n="161">Non si degna mostrar le spighe appena.</l>
     <l n="162">Ma se 'l vomero tuo, la terra aprendo,</l>
     <l n="163">Netto e lucido vien qual puro argento;</l>
     <l n="164">Lieto e sicuro allor, doppiando l'opre,</l>
     <l n="165">Segui l'util lavor; ch'al tempo amato</l>
     <l n="166">Fian la speme e 'l desio dal frutto vinte.</l>
     <l n="167">Or prendendo il villan (ché l'ora è giunta)</l>
     <l n="168">Dal chiuso albergo, e la famiglia insieme,</l>
     <l n="169">I semplici legumi, e l'altre biade</l>
     <l n="170">Che nel felice agosto in seme scelse;</l>
     <l n="171">Cerer chiamando e chi dei campi ha cura,</l>
     <l n="172">Alle fatiche sue larga mercede;</l>
     <l n="173">Già commetta al terren la sua sementa.</l>
     <l n="174">Sian la fava pallente, il cece altero,</l>
     <l n="175">Il crescente pisel, l'umil fagiolo,</l>
     <l n="176">La ventosa cicerchia in parte dove</l>
     <l n="177">Senza soverchio umor felice e lieto</l>
     <l n="178">Trovin l'albergo lor: la lente pure</l>
     <l n="179">Dello steril sentir non è sì schiva.</l>
     <l n="180">Venghin dopo costor l'orzo e l'avena:</l>
     <l n="181">Ma ponga cura in ciò, ché questa suole</l>
     <l n="182">Vie più danno portar, seccando i campi,</l>
     <l n="183">Al non saggio arator, che spighe e strame;</l>
     <l n="184">Come la spelda ancor, ch'a lei s'agguaglia:</l>
     <l n="185">Ma il magro monticel ch'inutil vegna</l>
     <l n="186">Ad ogni altro valor, per loro elegga.</l>
     <l n="187">Né men crudel ancor si sente il lino</l>
     <l n="188">A chi 'l riceve in sen: ma tal è l'uso,</l>
     <l n="189">Ch'io consiglio ciascun, ch'a forza il brami,</l>
     <l n="190">E che seggio gli dia purgato e grasso;</l>
     <l n="191">Che non avendo ciò, sì basso e frale</l>
     <l n="192">Vien poscia e 'nfermo, che la fida sposa,</l>
     <l n="193">Le caste figlie sue vedrà piangenti</l>
     <l n="194">Aver al più gran giel la fronte aperta,</l>
     <l n="195">E nel più sacro dì la mensa e 'l letto</l>
     <l n="196">Senza candido vel negletti e nudi.</l>
     <l n="197">La vermiglia saggina, il bianco miglio,</l>
     <l n="198">Il panico sottil, d'uccei rapina,</l>
     <l n="199">Lungo il chiaro ruscel, vicino al fonte</l>
     <l n="200">Onde distille umor, la sede agogna:</l>
     <l n="201">E rivien da costor sì larga prole,</l>
     <l n="202">Ch'un poco seme gran ricolta ingombra.</l>
     <l n="203">Non basti al buon villan la sua sementa</l>
     <l n="204">Sparger nei campi, e leggermente poi</l>
     <l n="205">Parte coprirne, e ritrovar l'albergo:</l>
     <l n="206">Ma la sposa, il fratel, le figlie insieme,</l>
     <l n="207">Colle sue marre in man, non lunge sieno</l>
     <l n="208">Al buon bifolco; e rinettando i solchi,</l>
     <l n="209">E tritando le zolle, ascondin tutto,</l>
     <l n="210">Con aguto cercar, che sopra appare:</l>
     <l n="211">E gli sovvenga pur, ch'intenti stanno</l>
     <l n="212">Il loquace fringuel, l'astuta e vaga</l>
     <l n="213">Passera audace, il calderugio ornato,</l>
     <l n="214">Il colombo gentil, l'esterno grue,</l>
     <l n="215">E con mill'altri poi l'ingorda pica,</l>
     <l n="216">L'importuna cornice, il corvo impuro,</l>
     <l n="217">Che non trovando allor più degno cibo,</l>
     <l n="218">Pur si dànno a furar l'altrui fatiche.</l>
     <l n="219">Dunque di veste vil, di pelli oscure,</l>
     <l n="220">Di piume e di baston componga in giro</l>
     <l n="221">A' seminati campi orrende facce</l>
     <l n="222">Di tirannico uccel, di fera e d'uomo</l>
     <l n="223">Ch'in disusato suon rotando al vento,</l>
     <l n="224">Spavente i predator dai danni suoi.</l>
     <l n="225">Quinci levato al ciel, con voti e preghi</l>
     <l n="226">Chiami la pioggia, perch'il verno possa,</l>
     <l n="227">Ov'al bisogno suo fallisse il grano,</l>
     <l n="228">Non lunge al foco, senza affanno e cura</l>
     <l n="229">Che gli presti il vicin quel ch'ha d'avanzo,</l>
     <l n="230">Di tai frutti nutrir la sua famiglia.</l>
     <l n="231">Ma non deve obliar ch'il suo terreno</l>
     <l n="232">(Quantunque grasso) del soverchio peso,</l>
     <l n="233">Com'ogni altro mortal, troppo s'affanna;</l>
     <l n="234">E che riprende in sen forza e ristoro</l>
     <l n="235">D'aver pace d'altrui d'un anno almeno,</l>
     <l n="236">E d'avuta pietà non torna ingrato.</l>
     <l n="237">Pur chi avaro pensiero o povertade</l>
     <l n="238">Sproni al troppo bramar, suggetto mute;</l>
     <l n="239">Perch'il cibo cangiar risveglia il gusto.</l>
     <l n="240">Ove il tristo lupino o l'umil veccia</l>
     <l n="241">Féro a' venti tenor coi secchi rami;</l>
     <l n="242">Più con la vanga in man che coll'aratro,</l>
     <l n="243">La qual più muove addentro e più rinnova</l>
     <l n="244">La stanca terra, e più bramata viene</l>
     <l n="245">A gli amici legumi e molte biade,</l>
     <l n="246">Può l'altr'anno versar vari altri semi,</l>
     <l n="247">E del frumento ancor, sol che non lasce</l>
     <l n="248">O di cenere immonda o di letame</l>
     <l n="249">Porgergli aita, o far al tempo poi</l>
     <l n="250">L'aride stoppie sue di Vulcan preda,</l>
     <l n="251">Che per mille cagion più beni apporta;</l>
     <l n="252">E sovente opra sì, che s'il buon campo</l>
     <l n="253">Trova al suo desiar benigno il cielo,</l>
     <l n="254">Tanto felici e belle alza le biade,</l>
     <l n="255">Che nel tempo novel menar conviene</l>
     <l n="256">La pecora e l'agnel che col pio morso</l>
     <l n="257">Loro affreni talor l'aperto orgoglio.</l>
    </lg>
    <lg n="5">
     <l n="258">Pensi appresso fra sé, ch'al gran cultore</l>
     <l n="259">Nei bei giorni miglior non basta sola</l>
     <l n="260">La sementa, il zappar, solcar la terra;</l>
     <l n="261">Ma che le vigne ancor, le piante e i frutti,</l>
     <l n="262">Già fuggendosi il giel, chiaman da lunge</l>
     <l n="263">Dolce soccorso, promettendo in breve</l>
     <l n="264">Al suo buon curator premio e ricchezza.</l>
     <l n="265">Non ci rimena il sol sì bella e chiara</l>
     <l n="266">La fiorita stagion, perché poi deggia</l>
     <l n="267">Il discreto villan passarla indarno.</l>
    </lg>
    <lg n="6">
     <l n="268">Alma Ciprigna Dea, lucente stella,</l>
     <l n="269">De' mortai, degli Dei vita e diletto;</l>
     <l n="270">Tu fai l'aer seren, tu queti il mare,</l>
     <l n="271">Tu dài frutto al terren, tu liete e gai</l>
     <l n="272">Fai le fere e gli augei; che dal tuo raggio,</l>
     <l n="273">Tutto quel ch'è fra noi, raddoppia il parto.</l>
     <l n="274">Al tuo santo apparir, la nebbia e 'l vento</l>
     <l n="275">Parton veloci, e le campagne e i colli</l>
     <l n="276">Veston nuovi color di fiori e d'erbe;</l>
     <l n="277">Tornan d'argento i ruscelletti e i fiumi:</l>
     <l n="278">Dal tuo sacro favor le piume spiega</l>
     <l n="279">Zeffiro intorno, e gli amorosi spirti,</l>
     <l n="280">Ovunque teco vien, soave infonde</l>
     <l n="281">La chiara Primavera, e 'l tempo vago</l>
     <l n="282">Che le piante avverdisce, e pinge i prati:</l>
     <l n="283">E quanto bene abbiam, da te si chiame.</l>
     <l n="284">Dunque te, più d'altrui, per guida appello</l>
     <l n="285">Al mio nuovo cantar; ch'io mostri appieno</l>
     <l n="286">L'alta virtù ch'il tuo venire adduce,</l>
     <l n="287">Al glorïoso Re Francesco, eletto</l>
     <l n="288">Per far ricco tra noi d'onor il mondo,</l>
     <l n="289">Come tu il ciel del tuo splendore eterno.</l>
     <l n="290">Deh fa', sacrata Dea, ch'in terra e 'n mare</l>
     <l n="291">L'antico guerreggiar s'acqueti omai:</l>
     <l n="292">Perché tu sola puoi tranquilla pace</l>
     <l n="293">Portar nel mondo: ché il feroce Marte</l>
     <l n="294">Tutto acceso d'amor, ti giace in grembo,</l>
     <l n="295">E fermando nei tuoi gli ardenti lumi,</l>
     <l n="296">In te vorria versar tutti i suoi spirti;</l>
     <l n="297">Né può grazia negar che tu gli chieggia.</l>
    </lg>
    <lg n="7">
     <l n="298">Or qui surga il villan, né tempo aspetti</l>
     <l n="299">Di veder già spuntar le frondi e i fiori,</l>
     <l n="300">Del tuo sommo valor cortesi effetti;</l>
     <l n="301">Ma con speme ed ardir riprenda in mano</l>
     <l n="302">Gli aguti ferri suoi, truovi la vite</l>
     <l n="303">Che dal materno amor sospinta, forse</l>
     <l n="304">Tanti figli a nodrir nel seno avrebbe</l>
     <l n="305">(Chi nol vietasse allor) che 'n brevi giorni</l>
     <l n="306">Scarca d'ogni vigor s'andrebbe a morte.</l>
     <l n="307">Taglie i torti sermenti, i larghi, e quelli</l>
     <l n="308">Che contra ogni dover e 'ndarno veggia</l>
     <l n="309">Crescer nel tronco, e quei che troppo ingordi</l>
     <l n="310">Tra le robuste braccia han preso il seggio,</l>
     <l n="311">E la parte miglior s'han fatta preda.</l>
     <l n="312">Se fia lieto il terren, sia più cortese</l>
     <l n="313">Il saggio potator; che in ogni tronco</l>
     <l n="314">Può due germi lasciar tagliati in modo,</l>
     <l n="315">Che 'l secondo occhio si ritenga appena.</l>
     <l n="316">Ma dove magro appar, sovente suole</l>
     <l n="317">L'imprudente cultor con danno e scorno</l>
     <l n="318">Pianger l'anno avvenir la sua pietate,</l>
     <l n="319">Perché due ne lasciò, bastando un solo.</l>
     <l n="320">Se giovinetta sia, non bene ancora</l>
     <l n="321">Alle pene mortali al mondo avvezza;</l>
     <l n="322">Ah perdoni all'età, non sia crudele,</l>
     <l n="323">Lasce il novello umor più largo alquanto</l>
     <l n="324">Prender diporto; e se di Bacco teme,</l>
     <l n="325">Stia lunge il ferro, oimè! ch'assai le fia</l>
     <l n="326">Dolcemente spogliar coll'unghie intorno</l>
     <l n="327">Ove il bisogno vien, donando pure</l>
     <l n="328">Con paterno riguardo e forma e modo</l>
     <l n="329">Da condurla ove vuol nei dì perfetti.</l>
     <l n="330">Ma perché sotto il ciel cosa mortale</l>
     <l n="331">Non può stato trovar ch'eterno duri;</l>
     <l n="332">Né men che gli animai, le piante e l'erbe</l>
     <l n="333">Han nel primo avvenir natura amica,</l>
     <l n="334">La qual, fuggito il giovinetto tempo,</l>
     <l n="335">Così fatta crudel com'era pia,</l>
     <l n="336">Ci getta in preda alla vecchiezza stanca,</l>
     <l n="337">Che per mille dolor, per mille piaghe,</l>
     <l n="338">Debili, infermi e vil, ci mena a morte;</l>
     <l n="339">Né possiamo scampar, ma quella istessa</l>
     <l n="340">Impia (che così vuol) natura avara</l>
     <l n="341">Ne insegna pur, che ciò che manca in noi</l>
     <l n="342">Si stenda in altri, e che di prole in prole</l>
     <l n="343">Viva il mondo per lei qual sempre visse.</l>
     <l n="344">Ciò sapendo il villan, qualor potando</l>
     <l n="345">Nella prima stagion l'antiche piante,</l>
     <l n="346">Vedesse una di lor, che voto un seggio</l>
     <l n="347">Per suo fero destin di sé lasciasse;</l>
     <l n="348">O qualcuna altra pur sì vecchia e grama</l>
     <l n="349">Che inutil fusse, o di tal frutto acerbo,</l>
     <l n="350">Che tra l'altre restar chiamasse indegna;</l>
     <l n="351">Quindi la sveglia, e dal vicin più presso</l>
     <l n="352">Il più nodoso tralcio in vece prenda,</l>
     <l n="353">E 'n guisa d'arco ripiegando in basso,</l>
     <l n="354">Dentro il sotterri, purché resti almeno</l>
     <l n="355">La quarta gemma fuor, ch'è più congiunta</l>
     <l n="356">Al suo natio pedal; ché tutto essendo</l>
     <l n="357">Posto dentro il terren, soverchie avrebbe</l>
     <l n="358">Radici intorno; e 'l vigoroso e poco</l>
     <l n="359">Vie più si dee pregiar, che 'l molto e frale.</l>
     <l n="360">Poscia il terzo anno, chi 'l secondo teme,</l>
     <l n="361">Lieto il diparta dal materno stelo;</l>
     <l n="362">Ché ben potrà, senza nutrice, allora</l>
     <l n="363">La sua vita menar tra frondi e frutti.</l>
     <l n="364">Poi, perché il nuovo umor che sotto surge</l>
     <l n="365">Mosso dalla virtù che 'l tempo adduce,</l>
     <l n="366">Trovi al suo pullular più larga strada;</l>
     <l n="367">Perché il tepido sol più passe addentro;</l>
     <l n="368">Perché l'erba crudel che parte invola</l>
     <l n="369">Del nutrimento pio ch'a lei si deve,</l>
     <l n="370">Con giusto guiderdon si resti ancisa;</l>
     <l n="371">L'invitto zappator l'arme riprenda,</l>
     <l n="372">E cavando il terren dentro e d'intorno,</l>
     <l n="373">Lo smuova, l'apra, e sottosopra il volga;</l>
     <l n="374">Guardando (ahi lassa lei!) che poco accorto</l>
     <l n="375">Alla vite gentil non faccia piaga.</l>
     <l n="376">Dal robusto castagno e salcio acquoso,</l>
     <l n="377">Dalla nodosa quercia, e d'altri molti</l>
     <l n="378">Prenda i rami dappoi, che sian sostegno</l>
     <l n="379">Alle sue membra; ove al bisogno estremo,</l>
     <l n="380">A tal uso miglior, la canna manche.</l>
     <l n="381">Poi la lenta ginestra in un gli accinga,</l>
     <l n="382">Sicché il fero aquilon, da Bacco odiato,</l>
     <l n="383">Non trionfi di lei; ma lieta un giorno</l>
     <l n="384">Le pampinose corna, i tralci e l'uve</l>
     <l n="385">Sovra il sostenitor sicura avvolga.</l>
     <l n="386">Ma tutto si proveggia avanti molto</l>
     <l n="387">Che, gonfiando la buccia, ardita scorga</l>
     <l n="388">Già di fuori spuntar la gemma acuta:</l>
     <l n="389">Ch'allor più si convien che lunge stia</l>
     <l n="390">Colui che l'ama il più, che serri intorno</l>
     <l n="391">E di sterpi e di pietre, e faccia in guisa,</l>
     <l n="392">Che non possa varcar chi crolli i rami.</l>
    </lg>
    <lg n="8">
     <l n="393">Non però si convien che l'alma intenda</l>
     <l n="394">A Bacco tal, che a Giove, a Febo, a Palla,</l>
     <l n="395">Non curando di lor, si faccia odioso:</l>
     <l n="396">Ma visitando vada ogni altra pianta</l>
     <l n="397">Che la riva o la piagga o 'l colle adombre.</l>
     <l n="398">La morta cima, il ramuscel troncato</l>
     <l n="399">Tagli; ch'assai sovente il secco offende</l>
     <l n="400">Premendo il verde, e le conduce al fine.</l>
     <l n="401">Poi tutto quel che di soverchio nato</l>
     <l n="402">Di parto adulterin nel tronco truova</l>
     <l n="403">O nelle sue radici, accorto sveglia</l>
     <l n="404">Il buono sfrondator; ch'all'altra prole</l>
     <l n="405">Di legittimo amor non furi il latte:</l>
     <l n="406">E de' rami miglior, quantunque verdi,</l>
     <l n="407">Non perdoni a tagliar; ma quelli istessi</l>
     <l n="408">Ch'adombran più da quella parte donde</l>
     <l n="409">Passe il raggio del sol, che possa meglio</l>
     <l n="410">Dentro tutto scaldar; se vuol più lieto</l>
     <l n="411">Il ricco arbore aver, più dolci i pomi.</l>
     <l n="412">E perché il pio cultor non deve solo</l>
     <l n="413">Sostener quello in piè ch'il padre o l'avo</l>
     <l n="414">Delle fatiche sue gli ha dato in sorte,</l>
     <l n="415">Ma far col bene oprar che d'anno in anno</l>
     <l n="416">Cresca il patrio terren di nuovi frutti,</l>
     <l n="417">Quanto l'albergo umìl di figli abbonda:</l>
     <l n="418">Né veggia, oimè! tra pecorelle e buoi</l>
     <l n="419">La figlia errar dopo il vigesimo anno,</l>
     <l n="420">Senza ancor d'Imeneo gustar i doni,</l>
     <l n="421">Discinta e scalza; e di vergogna piena</l>
     <l n="422">Fuggir piangendo per boschetti e prati</l>
     <l n="423">L'antica compagnia che in pari etade</l>
     <l n="424">Già si sente chiamar consorte e madre;</l>
     <l n="425">Né i miseri figliuoi, pasciuti un tempo</l>
     <l n="426">Pur largamente nel paterno ostello,</l>
     <l n="427">E di quel sol che nei suoi campi accolse</l>
     <l n="428">Dolci nativi, in tenerella etade</l>
     <l n="429">Di peregrin maestro empio flagello</l>
     <l n="430">Sentir, la madre pia chiamando indarno,</l>
     <l n="431">Alle fonti menando, ai verdi prati</l>
     <l n="432">Le non sue gregge; e le cipolle e l'erba,</l>
     <l n="433">Lassi! mangiar, vedendo in mano ai figli</l>
     <l n="434">Del suo nuovo signor formaggio e latte:</l>
     <l n="435">Siccome oggi addivien tra i colli toschi</l>
     <l n="436">Dei miseri cultor, non già lor colpa,</l>
     <l n="437">Ma dell'ira civil, di chi l'indusse</l>
     <l n="438">A guastar il più bel ch'Italia avesse.</l>
    </lg>
    <lg n="9">
     <l n="439">Or chi vuol, nell'età canuta e stanca,</l>
     <l n="440">Di pigra povertà non esser preda,</l>
     <l n="441">E poter la famiglia aver d'intorno</l>
     <l n="442">Lieta, e la mensa di vivande carca,</l>
     <l n="443">E far aschio al vicin, non pur pietade;</l>
     <l n="444">Nella nuova stagion non segga in vano:</l>
     <l n="445">Ch'or rinnuovi, or rivesta, or pianti, or cangi,</l>
     <l n="446">Pur secondo il bisogno, or vigne, or frutti.</l>
    </lg>
    <lg n="10">
     <l n="447">Son mille i modi che natura impose</l>
     <l n="448">Di crearse alle piante; onde si vede,</l>
     <l n="449">Senza cura d'altrui, che per sé stesse</l>
     <l n="450">Ne nascon molte che fanno ombra verde</l>
     <l n="451">Alle liete campagne, ai verdi colli,</l>
     <l n="452">Sopra i gelidi monti, in riva un fiume:</l>
     <l n="453">Vedi la scopa umìl, il faggio alpestre,</l>
     <l n="454">Vedi il popolo altero, il lento salcio.</l>
     <l n="455">Parte son poi, che dal suo proprio seme</l>
     <l n="456">Surgon più liete: la castagna irsuta,</l>
     <l n="457">La ghiandifera quercia, il cerro annoso.</l>
     <l n="458">Altre veggiam, nelle radici in basso</l>
     <l n="459">Ch'hanno i suoi successor: l'olmo, il ciriegio,</l>
     <l n="460">L'odorato, gentil, famoso lauro,</l>
     <l n="461">Ch'io spero ancor che le mie tempie cinga</l>
     <l n="462">Sol per le vostre man, gran Re de' Galli:</l>
     <l n="463">Questo ancor vede i suoi futuri eredi</l>
     <l n="464">Nutrirse intorno, e gli ricuopre e pasce.</l>
     <l n="465">Così crescer veggiam le selve e i boschi;</l>
     <l n="466">L'alte montagne, i luoghi imi e palustri</l>
     <l n="467">Vestir tutti tra sé diverse guise.</l>
     <l n="468">Poscia, seguendo il natural cammino,</l>
     <l n="469">Trovò l'uso mortal nuove altre forme.</l>
     <l n="470">Quello il caro pianton dal proprio ventre</l>
     <l n="471">Toglie alla madre, e lo ripon nel solco;</l>
     <l n="472">Quel trapianta un rampollo; e quello un tronco</l>
     <l n="473">Sotto la terra pon, di palo in guisa:</l>
     <l n="474">Tale è pianta gentil ch'in pace porta</l>
     <l n="475">L'empio propagginar, né vive sdegna</l>
     <l n="476">Le sue membra veder da noi sepolte:</l>
     <l n="477">Poi tali ancor, che senza aver radici</l>
     <l n="478">Crescon gioiose; e le più altere cime</l>
     <l n="479">Spesso il buon potator non pianta a voto,</l>
     <l n="480">Ma quel ch'è più, che dalla molta uliva,</l>
     <l n="481">Il già secco pedal segando in basso,</l>
     <l n="482">Si vedran germinar le barbe ancora.</l>
     <l n="483">Or, non si trova alfin prestar le membra</l>
     <l n="484">L'un frutto all'altro, e le nodrir per sue?</l>
     <l n="485">Ma riguardisi ben (ch'il tutto vale)</l>
     <l n="486">Tra tal varïetà comprender dritto</l>
     <l n="487">Di ciascuno il valor, la sede e 'l culto;</l>
     <l n="488">E 'n quella parte ove natura inchina,</l>
     <l n="489">Drizzar il passo: perché l'arte umana</l>
     <l n="490">Altro non è da dir, ch'un dolce sprone,</l>
     <l n="491">Un corregger soave, un pio sostegno,</l>
     <l n="492">Uno esperto imitar, comporre accorto,</l>
     <l n="493">Un sollecito atar con studio e 'ngegno</l>
     <l n="494">La cagion natural, l'effetto e l'opra;</l>
     <l n="495">E chi vuol contro andar del tutto a loro,</l>
     <l n="496">Schernito dal vicin, s'affanna indarno.</l>
     <l n="497">Vie più robusta vien l'inculta pianta</l>
     <l n="498">Che senza altrui lavor s'estende al cielo,</l>
     <l n="499">E secondo al desio si prese il seggio;</l>
     <l n="500">Pur men feconda: ma inserendo i rami,</l>
     <l n="501">O cangiando il terren più volte, spoglia</l>
     <l n="502">Il salvatico stilo; e 'l culto onesto,</l>
     <l n="503">Di costume civil la rende adorna.</l>
     <l n="504">Il medesmo avverrà, s'al pio parente</l>
     <l n="505">Svegliendo intorno la crescente prole</l>
     <l n="506">Che 'l piè gl'ingombra, negli aprici campi</l>
     <l n="507">Convenevole a lui darà l'albergo.</l>
     <l n="508">L'arbore in ver che dal suo seme nasce,</l>
     <l n="509">Ha sì tarda, affannosa e fral la vita,</l>
     <l n="510">Che pria ch'arrive ancor l'età virile,</l>
     <l n="511">Si spegne in fasce; o non morendo, al fine</l>
     <l n="512">Di sì stanco sapor conduce i frutti,</l>
     <l n="513">Ch'agli affamati augei si restan cibo.</l>
     <l n="514">Non per questo si manche in ciascun anno</l>
     <l n="515">Di por nel solco suo de' miglior semi,</l>
     <l n="516">E coll'onde e col fimo dar loro esca,</l>
     <l n="517">E coprirgli dal giel, cacciare i vermi,</l>
     <l n="518">Vedergli spesso, e sperar sempre il meglio:</l>
     <l n="519">Ché molte cose fan la cura e l'opra.</l>
     <l n="520">Ride al propagginar la vite allegra,</l>
     <l n="521">L'uliva al tronco: l'amoroso mirto</l>
     <l n="522">Cresce più volentier nel cespo intero.</l>
     <l n="523">Cresce il duro nocciuol traposto in pianta,</l>
     <l n="524">La palma invitta, e con mille altri insieme</l>
     <l n="525">L'alto frassino ancor, la quercia ombrosa.</l>
     <l n="526">L'aurato cetro poi, la poma rancia,</l>
     <l n="527">E la sua compagnia soave e cara,</l>
     <l n="528">Benché di seme ancor, di pianta viene.</l>
     <l n="529">Quei che di rami poi, non pur di tronco,</l>
     <l n="530">Dànno al suo potator nel tempo i frutti,</l>
     <l n="531">È 'l purpureo granato, il dolce fico,</l>
     <l n="532">L'aspro e greve cotogno, il freddo melo,</l>
     <l n="533">Il tardo pero, e la vermiglia pruna.</l>
     <l n="534">L'arbor gentil che già sostenne in alto</l>
     <l n="535">La morta Filli, il crudel noce opaco,</l>
     <l n="536">Il non vivace pesco, il grande e fero</l>
     <l n="537">Robustissimo pin, fra gli altri tutti</l>
     <l n="538">Ch'han l'alma in lor da più difese armata,</l>
     <l n="539">(Fuor d'ogni uso comun) sicuro e sano</l>
     <l n="540">Veggion de' semi suoi sovente il frutto:</l>
     <l n="541">Ché la natura istessa aperto face</l>
     <l n="542">Che la semenza sua doppia virtude</l>
     <l n="543">Aggia, e più d'altra; poiché tante scorze</l>
     <l n="544">Dure e spinose le ravvolse intorno.</l>
    </lg>
    <lg n="11">
     <l n="545">Ma che direm dell'ingegnoso inserto</l>
     <l n="546">Che in sì gran maraviglia al mondo mostra</l>
     <l n="547">Quel che val l'arte ch'a natura segua?</l>
     <l n="548">Questo, vedendo una bennata pianta</l>
     <l n="549">D'agresti abitator talvolta preda,</l>
     <l n="550">Gli ancide e spegne; e di dolcezza ornata</l>
     <l n="551">Nuova e bella colonia in essa adduce:</l>
     <l n="552">Né si sdegna ella; ma guardando in giro,</l>
     <l n="553">Sì bella scorge l'adottiva prole,</l>
     <l n="554">Che i veri figli suoi posti in oblio,</l>
     <l n="555">Lieta e piena d'amor gli altrui nodrisce.</l>
     <l n="556">L'arte e l'ingegno qui mille maniere</l>
     <l n="557">Maravigliosamente ha poste in pruova.</l>
     <l n="558">Quando è più dolce il ciel, chi prende in alto</l>
     <l n="559">Le somme cime più novelle e verdi</l>
     <l n="560">Del miglior frutto, e risecando il ramo</l>
     <l n="561">D'un altro per sé allor aspro e selvaggio,</l>
     <l n="562">Ma giovine e robusto, o 'l tronco istesso,</l>
     <l n="563">Adatta in modo le due scorze insieme,</l>
     <l n="564">Che l'uno e l'altro umor che d'essi saglia,</l>
     <l n="565">Mischiando le virtù, faccia indivisi</l>
     <l n="566">Il sapor e l'odor, le frondi e i pomi.</l>
     <l n="567">Chi la gemma svegliendo, all'altra pianta</l>
     <l n="568">Fa simil piaga, e per soave impiastro</l>
     <l n="569">Ben congiunta ed egual l'inchiude in essa.</l>
     <l n="570">Chi della scorza intera spoglia un ramo,</l>
     <l n="571">In guisa di pastor ch'al nuovo tempo</l>
     <l n="572">Faccia zampogne a risonar le valli;</l>
     <l n="573">E ne riveste un altro, in forma tale,</l>
     <l n="574">Che qual gonna nativa il cinga e copra.</l>
     <l n="575">Molte altre son, ch'a narrar lungo f"ra:</l>
     <l n="576">Ché 'l conoscer dell'uom non si contenta</l>
     <l n="577">Di quel che gli altri san, ma d'ora in ora</l>
     <l n="578">Cerca nuovi sentieri; e più d'ogni altro</l>
     <l n="579">Il ben dotto cultore, il qual ritrova</l>
     <l n="580">Cose spesso incredibili a chi 'l vede,</l>
     <l n="581">Non che a chi l'ode dir; e prova alfine,</l>
     <l n="582">Che l'arte alla natura è mastra e guida.</l>
     <l n="583">Ma quai modi s'adopre, o questi o quelli,</l>
     <l n="584">O de' novelli ancor, sappia il villano,</l>
     <l n="585">Che tutto fa chi le due membra insieme</l>
     <l n="586">Sì ben congiunge, che natura adopre</l>
     <l n="587">Ogni spirto e valor comune in esse.</l>
     <l n="588">Delle stagion, migliore e più sicura</l>
     <l n="589">È l'alma primavera in cui vigore</l>
     <l n="590">Giovinetto gentil e largo infonde</l>
     <l n="591">E di dentro e di fuor la terra e 'l cielo;</l>
     <l n="592">Pur in ogni altra ancor mostra la pruova,</l>
     <l n="593">Che talor si può far; e quelle nozze</l>
     <l n="594">Son più care tra loro e più felici,</l>
     <l n="595">Che del medesmo sangue ebber parenti,</l>
     <l n="596">Benché vario il natale in bosco e in orto:</l>
     <l n="597">L'altre, tra i più congiunti, come avviene</l>
     <l n="598">Tra 'l pero e 'l melo, e tra 'l ciriegio e 'l cornio.</l>
     <l n="599">Ma pur l'abitator dei verdi colli,</l>
     <l n="600">Poiché ha condotte a fin le maggior cure,</l>
     <l n="601">Lo conforto a spiar gli altri segreti</l>
     <l n="602">Del corso natural delle sue piante;</l>
     <l n="603">E sia presto a tentar tutte le strade</l>
     <l n="604">Non segnate d'altrui, per far più ricca</l>
     <l n="605">Del gran cultivator la sacrata arte,</l>
     <l n="606">E mostrar a chi vien, che il secol nostro,</l>
     <l n="607">Sì neghittoso e vil, non dorme in tutto:</l>
     <l n="608">E tanto più che nulla cosa al pari</l>
     <l n="609">Addolcisce il sapor, ch'il dotto innesto;</l>
     <l n="610">Né men giova di quel ch'a' frutti suoi</l>
     <l n="611">Dà nuovi alberghi, e gli trapianta spesso.</l>
    </lg>
    <lg n="12">
     <l n="612">Fatto questo, ciascun cercando vada</l>
     <l n="613">Qual han le piante sue patria più cara,</l>
     <l n="614">Qual aggian qualità: chi brame il sole,</l>
     <l n="615">Chi cerchi l'aquilon; chi voglia umore,</l>
     <l n="616">Chi l'arido terren, chi valle o monte;</l>
     <l n="617">Chi goda in compagnia, chi viva sola.</l>
     <l n="618">Veggia il dolce arbuscel che Bacco adombra;</l>
     <l n="619">Veggia l'arbor gentil da Palla amato,</l>
     <l n="620">Il parnassico allor, l'aurato cetro,</l>
     <l n="621">Veggia il mirto odorato, il molle fico;</l>
     <l n="622">Veggia la palma eccelsa, il poco accorto</l>
     <l n="623">Mandorlo aprico che sovente pianse</l>
     <l n="624">Tardi i suoi danni, ch'anzi tempo (ahi lasso!)</l>
     <l n="625">De' suoi candidi fior le tempie cinse;</l>
     <l n="626">Veggia il granato pio, che dentro asconde</l>
     <l n="627">Sì soavi rubin; la pianta veggia,</l>
     <l n="628">Che Tisbe e 'l suo signor vermiglia fero,</l>
     <l n="629">La cui fronde ha virtù ch'il verme pasce</l>
     <l n="630">Che 'n sì bella opra a sé medesmo tesse</l>
     <l n="631">Onorato sepolcro e morte acerba,</l>
     <l n="632">E dai Seri e dagl'Indi il filo addusse</l>
     <l n="633">Onde il mondo novel si adorna e veste;</l>
     <l n="634">Veggia il persico pomo; e veggia come</l>
     <l n="635">Il temprato calor, la lieta stanza,</l>
     <l n="636">Il mirar chiaro e bel sovente il sole,</l>
     <l n="637">Gli fa belli, e venir di frutti pieni.</l>
     <l n="638">Ma l'irsuta castagna, il noce ombroso,</l>
     <l n="639">L'acerbissimo sorbo, il pino altero,</l>
     <l n="640">Il giocondo susin, l'aspro reale</l>
     <l n="641">Nespol nodoso, il tardo pero e 'l melo,</l>
     <l n="642">L'almo ciriegio che da lunge mostra</l>
     <l n="643">I fiammeggianti frutti, e ride al cielo;</l>
     <l n="644">Il suo minor fratel, cornio silvestre,</l>
     <l n="645">Sdegnoso in sé, che dispregiar si vede</l>
     <l n="646">La schernita famiglia accanto a quello;</l>
     <l n="647">E lo spinoso e vil, dal vulgo offeso</l>
     <l n="648">Giuggiol negletto, che salubre forse</l>
     <l n="649">Più che grato sapor nel frutto porta;</l>
     <l n="650">Questi il gelato ciel con meno oltraggio</l>
     <l n="651">Soffrir ben ponno, e sostenersi in vita</l>
     <l n="652">Carchi di neve ancor le chiome e 'l volto.</l>
     <l n="653">Dunque trove il cultor tra i campi suoi</l>
     <l n="654">Qual sia la piaggia che più scalde il sole</l>
     <l n="655">Poich'a mezzo cammin del giorno arriva:</l>
     <l n="656">E done ivi a ciascun bramato seggio,</l>
     <l n="657">Di quei che son della sua vista amici.</l>
     <l n="658">Poi l'altra parte che più l'orsa vede</l>
     <l n="659">Come giri assetata intorno al polo,</l>
     <l n="660">Caro albergo sarà di quegli a cui</l>
     <l n="661">Vie più dolce ch'il sol vien l'aura e l'ombra:</l>
     <l n="662">Ma sappia pur, che da tal parte nasce</l>
     <l n="663">Men soave il sapor, più forte il tronco.</l>
     <l n="664">L'altre due parti che risguarda Apollo</l>
     <l n="665">Quando poggia dal mar, quando discende;</l>
     <l n="666">Perché tepide son con meno offesa</l>
     <l n="667">O di caldo o di giel, disponga in esse</l>
     <l n="668">Or di questi or di quei, mirando al sito;</l>
     <l n="669">Perché spesso addivien ch'un colle, un monte,</l>
     <l n="670">Ricoprendo talor, talor porgendo</l>
     <l n="671">O l'austro o l'aquilon, non meno adduce</l>
     <l n="672">Saldi effetti tra lor, ch'il cielo istesso.</l>
     <l n="673">La pampinosa vite e l'alma uliva,</l>
     <l n="674">Il mandorlo gentil, la piaggia e 'l colle</l>
     <l n="675">Aman più d'altro, e dove sia la terra</l>
     <l n="676">Asciutta e trita; e così quei che han caro,</l>
     <l n="677">Più ch'il freddo, il calor, come il granato,</l>
     <l n="678">Come il fico, e cui tien dolce il sapore</l>
     <l n="679">Per arrichir fra noi l'ultime mense.</l>
     <l n="680">Gli altri ch'hanno il troncon più saldo, e 'l gusto</l>
     <l n="681">Aspro e men grato, ove trovin l'albergo</l>
     <l n="682">Tenace e duro, senza danno e tema</l>
     <l n="683">Non lascian di condurre i frutti a porto,</l>
     <l n="684">E larghi ristorar l'altrui fatiche.</l>
     <l n="685">Prenda adunque il villan d'intender cura</l>
     <l n="686">Delle terre i sapori e le virtudi,</l>
     <l n="687">L'alte varïetà che in esse sono;</l>
     <l n="688">Che 'l pon molto giovar: e non si sdegni,</l>
     <l n="689">Senza crederne altrui, di farne pruova.</l>
     <l n="690">La più greve o leggier, la man lo mostra</l>
     <l n="691">Senz'altro faticar: la rara o densa,</l>
     <l n="692">Di cui questa al frumento, e quella a Bacco</l>
     <l n="693">Dona il seggio miglior, si vede aperta</l>
     <l n="694">Con far profondo un pozzo, e poco appresso</l>
     <l n="695">Il medesmo terren riporre ivi entro;</l>
     <l n="696">Del qual s'abbonderà, serva all'aratro;</l>
     <l n="697">Alle viti, alle gregge, ov'esso manche.</l>
     <l n="698">La salsa, e l'altra che si appella amara,</l>
     <l n="699">Ch'alle vigne, alle piante, all'erbe, ai prati</l>
     <l n="700">Sempre inutil saria; qualche vil corba</l>
     <l n="701">Fa' carca d'esse, e poi di sopra versa</l>
     <l n="702">Dolci acque e chiare, e ripremendo in alto,</l>
     <l n="703">Prendi l'umor che caggia, ed ei ti rende</l>
     <l n="704">Il suo gusto palese, o questo o quello.</l>
     <l n="705">L'altra che grassa sia, con man trattando</l>
     <l n="706">Non s'apre o schianta, ma qual cera o pece,</l>
     <l n="707">Chiusa e tenace vien quanto è più pressa.</l>
     <l n="708">L'umida, per se stessa il fallo accusa;</l>
     <l n="709">Che sempre ha, più che spighe, e giunchi ed erbe.</l>
     <l n="710">La negra, e l'altre ch'il color presenta,</l>
     <l n="711">Non conviene imparar: la troppo fredda</l>
     <l n="712">Ch'è di tutte peggior, mal si conosce,</l>
     <l n="713">Se mille erbe nocenti, e 'l nasso e l'edra</l>
     <l n="714">Non ne fan testimon coll'ombre loro.</l>
     <l n="715">Or si ricordi qui, ch'il troppo lieto,</l>
     <l n="716">Come l'erbose valli, ove discenda</l>
     <l n="717">O di pioggia o di vena onda che apporte,</l>
     <l n="718">Depredando l'altrui, de' colli il meglio,</l>
     <l n="719">O dove abbonde il fiume e stagne intorno,</l>
     <l n="720">Fan le piante più altere, e maggior pomi,</l>
     <l n="721">Ma d'insulso sapor; fanno la vite</l>
     <l n="722">Più superba, più vaga, e di più frutto;</l>
     <l n="723">Pur men nobile il vin, di men valore,</l>
     <l n="724">E che, passato april, cangia pensiero.</l>
     <l n="725">Puosse pur maritar col suo caro olmo,</l>
     <l n="726">O col suo lento salcio; e quel che rende,</l>
     <l n="727">Coll'opra di Vulcan purgar in modo,</l>
     <l n="728">Che più lunghi aggia i giorni, o porlo in mensa</l>
     <l n="729">Alla più vil famiglia al più gran gielo.</l>
     <l n="730">L'altra, che per sé stessa e prende e torna</l>
     <l n="731">L'umor che caggia, e 'l chiuso fumo esale,</l>
     <l n="732">Né di scabbiosa ruggine empia i ferri,</l>
     <l n="733">Né sia molto ghiaiosa, e non riceva</l>
     <l n="734">La venenosa creta o 'l secco tufo</l>
     <l n="735">Ch'alle serpi e scorpion son proprio albergo,</l>
     <l n="736">Ma con modo e ragion sia d'erbe cinta;</l>
     <l n="737">Quella alle vigne tue, quella all'uliva,</l>
     <l n="738">All'aratro, alle gregge, a quanto vuole</l>
     <l n="739">Comandar il villan, fia pronta e leve.</l>
    </lg>
    <lg n="13">
     <l n="740">Così tutto avvisato, il tempo e 'l loco,</l>
     <l n="741">Proveggia i tralci; e non perdoni all'opre,</l>
     <l n="742">Di cercar notte e dì, presso e lontano,</l>
     <l n="743">Ove siano i miglior; né si contenti</l>
     <l n="744">Di quei dell'avo suo, che forse a torto</l>
     <l n="745">Neghittoso accusava i colli suoi</l>
     <l n="746">Che gli fero aspre le vendemmie e frali.</l>
     <l n="747">Accordi il buon nocchier ch'a Lesbo e Rodo</l>
     <l n="748">E Creta, e per quei mar le merci porta,</l>
     <l n="749">Ch'indi ne svella, e le più nobil piante</l>
     <l n="750">Con terra avvolte cui sovente bagne,</l>
     <l n="751">Ne le rechi fedel nel suo ritorno:</l>
     <l n="752">E se la prora sua volge all'occaso,</l>
     <l n="753">Dal bel regno di Gallia, ove il gran giogo</l>
     <l n="754">Del freddo Pireneo vede il mar nostro,</l>
     <l n="755">Tal pianta prenda; ch'assai più soave</l>
     <l n="756">E più salubre avrà la forza e 'l gusto.</l>
     <l n="757">Né il sen partenopeo, né mille appresso</l>
     <l n="758">Degli italici lidi fieno avari</l>
     <l n="759">Di generose vigne e d'altri frutti,</l>
     <l n="760">Che chi vorria contar, potrebbe ancora</l>
     <l n="761">Narrar l'arene ch'in Cirene avvolge</l>
     <l n="762">Zeffir cruccioso, o quando l'Euro è torbo</l>
     <l n="763">E che rabbioso vien, quante onde spinga</l>
     <l n="764">L'aspro ïonio mar nei liti suoi.</l>
     <l n="765">Già si cavin le fosse, e tanto avanti,</l>
     <l n="766">Ch'il freddissimo Coro e cotto e trito</l>
     <l n="767">Aggia il mosso terren pria che la vite</l>
     <l n="768">Se gli commetta in sen; poi si ricuopra</l>
     <l n="769">Sì leggier, che l'umor trapasse addentro.</l>
     <l n="770">Quei che voglion servar fedele e 'ntera</l>
     <l n="771">La santa maiestà di sì bella arte,</l>
     <l n="772">In un simil terren più di le piante</l>
     <l n="773">Tendon sepolte, perché a poco a poco</l>
     <l n="774">Gustin l'albergo, e che natura in esse</l>
     <l n="775">Vesta il nuovo costume, e 'l vecchio spoglie;</l>
     <l n="776">Poi quella parte ove riguardan l'orse,</l>
     <l n="777">E dove il mezzodì, segnano in guisa,</l>
     <l n="778">Che le possin tornar nel modo primo:</l>
     <l n="779">E può molto giovar; tanto ha di forza</l>
     <l n="780">Della tenera età l'usanza antica.</l>
     <l n="781">Ma più religïon servar conviense</l>
     <l n="782">Al mandorlo, all'uliva, all'altre piante</l>
     <l n="783">Che di più gran valor montano al cielo.</l>
     <l n="784">Ove è grasso il terren, più spessa pianti</l>
     <l n="785">L'eletta vigna sua; dove sia frale,</l>
     <l n="786">Lasci spazio maggior: e non le doni</l>
     <l n="787">Peregrina compagna; e sovrammodo</l>
     <l n="788">Del nocciuol viene schiva: e non riguarde</l>
     <l n="789">Al Sol che caggia in mar; ché se ne attrista.</l>
     <l n="790">Tenga gli ordini eguai, che non pur danno</l>
     <l n="791">Agli occhi dei miglior leggiadro aspetto;</l>
     <l n="792">Ma ben divise in sé, con più ragione</l>
     <l n="793">Le amministra il terren l'umore e l'esca;</l>
     <l n="794">Né, premendo, fra lor si fanno oltraggio.</l>
     <l n="795">Mostrin l'istessa forma che si vede</l>
     <l n="796">In guerra spesso, ove l'orribil tromba</l>
     <l n="797">Risveglia all'arme, e che la folta schiera</l>
     <l n="798">Si spiega in quadro, e 'n minacciose tempre</l>
     <l n="799">Volge al nemico il volto, e 'ntenta aspetta,</l>
     <l n="800">Per già muover la man, del duce il segno;</l>
     <l n="801">Ch'ha di numero par la fronte e i fianchi.</l>
     <l n="802">Molti furo a quistion, come profonda</l>
     <l n="803">Voglia la fossa aver: ma in somma sia</l>
     <l n="804">(Secondo il loco pur) non molto addentro.</l>
     <l n="805">Gli altri arbori maggior, ch'han più vigore</l>
     <l n="806">E più salde le membra, e 'n alto stanno</l>
     <l n="807">Con lunghe braccia e con aperta fronte</l>
     <l n="808">A combatter coi venti al più gran verno,</l>
     <l n="809">E di cibo più largo han più mestiero;</l>
     <l n="810">Convenevole a lor sotterri il piede.</l>
     <l n="811">Seguiti in ciò colui che dottamente</l>
     <l n="812">Fonda eccelse colonne, archi e teatri,</l>
     <l n="813">O minacciose moli in mezzo il mare;</l>
     <l n="814">Che, quanto il ciglio lor più s'alza al cielo,</l>
     <l n="815">Più comincia il lavor di verso il centro:</l>
     <l n="816">E natura ave in ciò maestra e guida;</l>
     <l n="817">Ch'all'altissimo pino, all'eschio, al faggio,</l>
     <l n="818">Al cerro invitto, ed a mill'altri insieme,</l>
     <l n="819">Quanto leva a ciascun la chioma in suso,</l>
     <l n="820">Tanto abbassa laggiù le sue radici.</l>
     <l n="821">Or non resta al cultor nuova altra cura,</l>
     <l n="822">Ch'alle piantate viti, agli altri frutti</l>
     <l n="823">Metter dentro e d'intorno ghiara o vasi,</l>
     <l n="824">Che guarde il troppo umor che non discenda</l>
     <l n="825">A guastar le sue barbe, e 'l poco alletti.</l>
     <l n="826">Poi gli guardi dal ferro e dagli armenti,</l>
     <l n="827">Dai vermi e dalle capre; e si ricorde</l>
     <l n="828">Che tanto a Bacco fan dannaggio e scherno,</l>
     <l n="829">Che 'l suo gran sacrificio è d'esse sposo.</l>
    </lg>
    <lg n="14">
     <l n="830">Qui m'aiuti or cantar la sacra Pale;</l>
     <l n="831">Col favor della qual dico al pastore,</l>
     <l n="832">Che delle gregge sue tal cura prenda,</l>
     <l n="833">Che non manche il letame ai magri colli,</l>
     <l n="834">Né da coprir la sua famiglia il verno,</l>
     <l n="835">E ne' giorni più lieti agnelli e latte,</l>
     <l n="836">E capretti e formaggio ai miglior tempi.</l>
     <l n="837">Quando si fugge il giel, quando già indora</l>
     <l n="838">Gli umidi pesci il sol, quantunque il vento</l>
     <l n="839">Fugga, e la neve a Zeffiro s'arrende;</l>
     <l n="840">Loro apporta più doglia, e spesso morte</l>
     <l n="841">Questo tempo novel, che Borea e 'l ghiaccio.</l>
     <l n="842">Questo le trova ancor debili e grame;</l>
     <l n="843">E senza cibo dar, piovoso e molle,</l>
     <l n="844">Di mille infermità le rende preda.</l>
     <l n="845">Faccia di stoppie ancor, faccia di felci</l>
     <l n="846">Sovra il duro terren coverchio e letto</l>
     <l n="847">Contro al frigido umor rimedio, e schermo</l>
     <l n="848">A la tarda podagra e l'aspra scabbia.</l>
     <l n="849">E quando è carco il ciel, di frondi e fieno</l>
     <l n="850">Empia la mensa lor sotto il suo tetto,</l>
     <l n="851">E dell'acque miglior; che non convegna,</l>
     <l n="852">Senza pasco trovar, bagnar le gonne.</l>
     <l n="853">Poiché l'erba rinasce, e torna il caldo,</l>
     <l n="854">Muova or la capra e l'umil pecorella,</l>
     <l n="855">Questa alle verdi piagge, e quella al bosco,</l>
     <l n="856">Tosto che appar l'aurora, mentre ancora</l>
     <l n="857">La notturna rugiada l'erbe imperla.</l>
     <l n="858">Poiché 'l sol monta, ai più gelati rivi</l>
     <l n="859">Dia lor ristoro; e 'n qualche chiusa valle,</l>
     <l n="860">O sotto ombra ventosa d'elce o d'olmo</l>
     <l n="861">Le tenga a ruminar: poi verso il vespro</l>
     <l n="862">Le rivolga a trovare i colli e i fiumi.</l>
     <l n="863">Chi tien cara la lana, le sue gregge</l>
     <l n="864">Meni lontan dagli spinosi dumi,</l>
     <l n="865">E da lappole e roghi, e da le valli</l>
     <l n="866">Che troppo liete sian: le madri elegga</l>
     <l n="867">Di delicato vel candide e molli;</l>
     <l n="868">E ben guardi al monton; che bench'ei mostri</l>
     <l n="869">Tutto nevoso fuor, se l'aspra lingua</l>
     <l n="870">Sia di fosco color, di negro manto</l>
     <l n="871">O di macchiato pel produce i figli.</l>
     <l n="872">Chi cerca il latte, ove fiorisca il timo,</l>
     <l n="873">Ove verdegge il citiso, ove abbonde</l>
     <l n="874">D'alcun salso sapor erba odorata,</l>
     <l n="875">Dia loro il pasco: ché da questi viene</l>
     <l n="876">Maggior la sete; e grazioso e vago,</l>
     <l n="877">D'un insolito sal dà gusto al latte.</l>
     <l n="878">Quel ch'al nascer del dì si munge, al vespro</l>
     <l n="879">Prema il saggio pastor: quel della sera,</l>
     <l n="880">Quando poi surge il sol, formaggio renda.</l>
     <l n="881">Non si lassi talor dentro all'albergo</l>
     <l n="882">Dell'innocenti gregge arder intorno</l>
     <l n="883">Dell'odorato cedro, o del gravoso</l>
     <l n="884">Galbano, o d'altro tal ch'a lui simiglie;</l>
     <l n="885">Che discaccian col fumo dai lor letti</l>
     <l n="886">La vipera mortal, l'umida serpe,</l>
     <l n="887">Che s'han fatto ivi il nido, e son cagione</l>
     <l n="888">(Colpa del suo guardian) d'interna peste.</l>
     <l n="889">Qui s'avveggia alla fin, che 'l tempo è giunto</l>
     <l n="890">Di tor la veste all'umil pecorella,</l>
     <l n="891">Ch'ha troppa intorno, e non si sdegna o duole,</l>
     <l n="892">Per ricoprirne altrui, torla a se stessa;</l>
     <l n="893">Purché d'acqua corrente o di salse onde</l>
     <l n="894">Sia ben purgata appresso; e poi d'amurca,</l>
     <l n="895">D'olio, di vin, di zolfo e vivo argento,</l>
     <l n="896">E di pece e di cera e d'altri unguenti</l>
     <l n="897">Le sia fatta difesa al nudo dorso</l>
     <l n="898">Contra i morsi e venen di vermi e serpi.</l>
     <l n="899">Né fra l'ultime cure il fido cane</l>
     <l n="900">Si dee quinci lasciar; ma dalle cune</l>
     <l n="901">Nutra il rozzo mastin, che sol conosca</l>
     <l n="902">Le sue gregge e i pastori, e d'essi prenda</l>
     <l n="903">Il cibo ai tempi suoi, d'ogni altro essendo,</l>
     <l n="904">Come lupo o cinghial, selvaggio e schivo.</l>
     <l n="905">Non muova mai dalle sue mandre il piede:</l>
     <l n="906">Seguale il giorno; e poi la notte pose</l>
     <l n="907">Su la porta, o tra lor, come altri vuole.</l>
     <l n="908">Sia suo letto la terra, e tetto il cielo;</l>
     <l n="909">Né mai veggia l'albergo, e mai non guste</l>
     <l n="910">Delicate vivande; e fugga il foco.</l>
     <l n="911">Sia soverchio velluto, a fin che possa</l>
     <l n="912">Ben soffrir il seren, la pioggia e 'l gielo:</l>
     <l n="913">E ch'al dente del lupo schermo vegna.</l>
     <l n="914">Candido lo vorrei; ché più lontano,</l>
     <l n="915">All'oscura ombra, si dimostra altrui,</l>
     <l n="916">E men puote ingannar guardiano o gregge.</l>
     <l n="917">Minacciosa la fronte, il ciglio torvo,</l>
     <l n="918">Sempre innanzi alla schiera il passo muova;</l>
     <l n="919">E col fischio e col grido avvezzo tale,</l>
     <l n="920">Che riguardi sovente accanto e 'ndietro.</l>
    </lg>
    <lg n="15">
     <l n="921">Or vengo a visitar l'ingegnose api,</l>
     <l n="922">Di cui prender si deve il frutto primo</l>
     <l n="923">Del suo dolce liquor, quando si vede</l>
     <l n="924">Ch'Apollo lascia il Tauro, e 'n oriente,</l>
     <l n="925">Poco avanti l'aurora, il volto mostra</l>
     <l n="926">La candida Taigete, e col bel piede</l>
     <l n="927">Ripercotendo il mar si leva in alto.</l>
     <l n="928">E ben più largamente il buon villano</l>
     <l n="929">Può depredar il mel; perché l'estate,</l>
     <l n="930">Sendo il tempo sereno e i venti in bando,</l>
     <l n="931">(Benché vinca il calor) non manca a quelle</l>
     <l n="932">Mille fior, mille erbette, in mille valli</l>
     <l n="933">Ove può meno il sol, che danno l'esca</l>
     <l n="934">Che lor troppa furò l'avara mano.</l>
    </lg>
    <lg n="16">
     <l n="935">O beato colui che in pace vive,</l>
     <l n="936">Dei lieti campi suoi proprio cultore;</l>
     <l n="937">A cui, stando lontan dall'altre genti,</l>
     <l n="938">La giustissima terra il cibo apporta,</l>
     <l n="939">E sicuro il suo ben si gode in seno!</l>
     <l n="940">Se ricca compagnia non hai d'intorno</l>
     <l n="941">Di gemme e d'ostro, né le case ornate</l>
     <l n="942">Di legni peregrin, di statue e d'oro,</l>
     <l n="943">Né le muraglie tue coperte e tinte</l>
     <l n="944">Di pregiati color, di vesti aurate,</l>
     <l n="945">Opre chiare e sottil di Perso e d'Indo;</l>
     <l n="946">Se il letto genital di regie spoglie,</l>
     <l n="947">E di sì bel lavor non aggia il fregio,</l>
     <l n="948">Da far tutta arrestar la gente ignara;</l>
     <l n="949">Se non spegni la sete, e toi la fame</l>
     <l n="950">Con vasi antichi in cui dubbioso sembri</l>
     <l n="951">Tra bellezza e valor chi vada innante;</l>
     <l n="952">Se le soglie non hai dentro e di fuore</l>
     <l n="953">Di chi parte e chi vien calcate e cinte,</l>
     <l n="954">Né mille vani onor ti scorgi intorno;</l>
     <l n="955">Sicuro almen nel poverello albergo</l>
     <l n="956">Che di legni vicin del natio bosco,</l>
     <l n="957">E di semplici pietre ivi entro accolte,</l>
     <l n="958">T'hai di tua propria man fondato e strutto,</l>
     <l n="959">Colla famiglia pia t'adagi e dormi.</l>
     <l n="960">Tu non temi d'altrui forza né inganni,</l>
     <l n="961">Se non del lupo; e la tua guardia è il cane,</l>
     <l n="962">Il cui fedel amor non cede a prezzo.</l>
     <l n="963">Qualor ti svegli all'apparir dell'alba,</l>
     <l n="964">Non trovi fuor chi le novelle apporte</l>
     <l n="965">Di mille ai tuoi desir contrari effetti;</l>
     <l n="966">Né, camminando o stando, a te conviene</l>
     <l n="967">All'altrui satisfar più ch'al tuo core.</l>
     <l n="968">Or sopra il verde prato, or sotto il bosco,</l>
     <l n="969">Or nell'erboso colle, or lungo il rio,</l>
     <l n="970">Or lento or ratto a tuo diporto vai.</l>
     <l n="971">Or la scure or l'aratro or falce or marra,</l>
     <l n="972">Or quinci or quindi, ov'il bisogno sprona,</l>
     <l n="973">Quando è il tempo miglior, soletto adopri.</l>
     <l n="974">L'offeso vulgo non ti grida intorno,</l>
     <l n="975">Che derelitte in te dormin le leggi.</l>
     <l n="976">Come a null'altra par dolcezza reca</l>
     <l n="977">Dell'arbor proprio e da te stesso inserto,</l>
     <l n="978">Tra la casta consorte e i cari figli,</l>
     <l n="979">Quasi in ogni stagion goderse i frutti!</l>
     <l n="980">Poi darne al suo vicin, contando d'essi</l>
     <l n="981">La natura, il valor, la patria e 'l nome;</l>
     <l n="982">E del suo coltivar la gloria e l'arte,</l>
     <l n="983">Giungendo al vero onor più larga lode!</l>
     <l n="984">Indi menar talor nel cavo albergo</l>
     <l n="985">Del prezïoso vin, l'eletto amico;</l>
     <l n="986">Divisar dei sapor, mostrando come</l>
     <l n="987">L'uno ha grasso il terren, l'altro ebbe pioggia;</l>
     <l n="988">E di questo e di quel di tempo in tempo</l>
     <l n="989">Ogni cosa narrar che torni in mente!</l>
     <l n="990">Quinci mostrar le pecorelle e i buoi,</l>
     <l n="991">Mostrargli il fido can, mostrar le vacche,</l>
     <l n="992">E mostrar la ragion che d'anno in anno</l>
     <l n="993">Han doppiato più volte i figli e 'l latte!</l>
     <l n="994">Poi menarlo ove stan le biade e i grani,</l>
     <l n="995">In vari monticei posti in disparte;</l>
     <l n="996">E la sposa fedel, ch'anco ella vuole</l>
     <l n="997">Mostrar ch'indarno mai non passe il tempo,</l>
     <l n="998">Lietamente a veder d'intorno il mena</l>
     <l n="999">La lana, il lin, le sue galline e l'uova,</l>
     <l n="1000">Che di donnesco oprar son frutti e lode!</l>
     <l n="1001">E dipoi ritrovar, montando in alto,</l>
     <l n="1002">La mensa inculta, di vivande piena</l>
     <l n="1003">Semplici e vaghe; le cipolle e l'erba</l>
     <l n="1004">Del suo fresco giardin: l'agnel ch'il giorno</l>
     <l n="1005">Avea tratto il pastor di bocca al lupo</l>
     <l n="1006">Che mangiato gli avea la testa e 'l fianco!</l>
     <l n="1007">Ivi, senza temer cicuta e tosco</l>
     <l n="1008">Di chi cerchi il tuo regno o 'l tuo tesoro,</l>
     <l n="1009">Cacciar la fame, senza affanno e cura</l>
     <l n="1010">D'altro che di dormir la notte intera,</l>
     <l n="1011">E trovarsi al lavor nel nuovo sole!</l>
    </lg>
    <lg n="17">
     <l n="1012">Ma qual paese è quello ove oggi possa,</l>
     <l n="1013">Glorïoso Francesco, in questa guisa</l>
     <l n="1014">Il rustico cultor goderse in pace</l>
     <l n="1015">L'alte fatiche sue sicuro e lieto?</l>
     <l n="1016">Non già il bel nido ond'io mi sto lontano,</l>
     <l n="1017">Non già l'Italia mia; che, poiché lunge</l>
     <l n="1018">Ebbe, altissimo Re, le vostre insegne,</l>
     <l n="1019">Altro non ebbe mai che pianto e guerra.</l>
     <l n="1020">I colti campi suoi son fatti boschi,</l>
     <l n="1021">Son fatti albergo di selvagge fere,</l>
     <l n="1022">Lasciati in abbandono a gente iniqua.</l>
     <l n="1023">Il bifolco e 'l pastor non puote appena</l>
     <l n="1024">In mezzo alle città viver sicuro</l>
     <l n="1025">Nel grembo al suo signor; che di lui stesso</l>
     <l n="1026">Che 'l devria vendicar, divien rapina.</l>
     <l n="1027">Il vomero, il marron, la falce adonca</l>
     <l n="1028">Han cangiate le forme, e fatte sono</l>
     <l n="1029">Empie spade taglienti, e lance agute</l>
     <l n="1030">Per bagnar il terren di sangue pio.</l>
     <l n="1031">Fuggasi lunge omai dal seggio antico</l>
     <l n="1032">L'italico villan; trapasse l'alpi;</l>
     <l n="1033">Truove il gallico sen; sicuro posi</l>
     <l n="1034">Sotto l'ali, Signor, del vostro impero.</l>
     <l n="1035">E se qui non avrà, come ebbe altrove,</l>
     <l n="1036">Così tepido il sol, sì chiaro il cielo;</l>
     <l n="1037">Se non vedrà quei verdi colli t¢schi,</l>
     <l n="1038">Ove ha il nido più bel Palla e Pomona;</l>
     <l n="1039">Se non vedrà quei cetri, lauri e mirti,</l>
     <l n="1040">Che del Partenopeo veston le piagge;</l>
     <l n="1041">Se del Benaco e di mill'altri insieme</l>
     <l n="1042">Non saprà qui trovar le rive e l'onde;</l>
     <l n="1043">Se non l'ombra, gli odor, gli scogli ameni</l>
     <l n="1044">Che 'l bel liguro mar circonda e bagna;</l>
     <l n="1045">Se non l'ampie pianure e i verdi prati</l>
     <l n="1046">Che 'l Po, l'Adda e 'l Tesin rigando infiora,</l>
     <l n="1047">Qui vedrà le campagne aperte e liete,</l>
     <l n="1048">Che senza fine aver vincon lo sguardo;</l>
     <l n="1049">Ove il buono arator si degna appena</l>
     <l n="1050">Di partir il vicin con fossa o pietra:</l>
     <l n="1051">Vedrà i colli gentil, sì dolci e vaghi</l>
     <l n="1052">E 'n sì leggiadro andar, tra lor disgiunti</l>
     <l n="1053">Da sì chiari ruscei, sì ombrose valli,</l>
     <l n="1054">Che farieno arrestar chi più s'affretta.</l>
     <l n="1055">Quante belle sacrate selve opache</l>
     <l n="1056">Vedrà in mezzo d'un pian, tutte ricinte</l>
     <l n="1057">Non da crude montagne o sassi alpestri,</l>
     <l n="1058">Ma dai bei campi dolci e piagge apriche!</l>
     <l n="1059">La ghiandifera quercia, il cerro e l'eschio</l>
     <l n="1060">Con sì raro vigor si leva in alto,</l>
     <l n="1061">Ch'ei mostran minacciar coi rami il cielo,</l>
     <l n="1062">Ben partiti tra lor, ch'ogni uom direbbe</l>
     <l n="1063">Dal più dotto cultor nodrite e poste</l>
     <l n="1064">Per compir quanto bel si truove in terra.</l>
     <l n="1065">Ivi il buon cacciator sicuro vada,</l>
     <l n="1066">Né di sterpo o di sasso incontro tema,</l>
     <l n="1067">Che gli squarce la veste, o serre il corso.</l>
     <l n="1068">Qui dirà poi con maraviglia forse,</l>
     <l n="1069">Ch'al suo caro liquor tal grazia infonde</l>
     <l n="1070">Bacco, Lesbo obliando, Creta e Rodo;</l>
     <l n="1071">Che l'antico falerno invidia n'aggia.</l>
     <l n="1072">Quanti chiari benigni amici fiumi</l>
     <l n="1073">Correr sempre vedrà di merce colmi;</l>
     <l n="1074">Né disdegnarse un sol d'avere incarco</l>
     <l n="1075">Ch'al suo corso contrario indietro torni!</l>
     <l n="1076">Alma sacra Ceranta, Esa cortese,</l>
     <l n="1077">Rodan, Sena, Garona, Era e Matrona;</l>
     <l n="1078">Troppo lungo sarìa contarvi appieno.</l>
     <l n="1079">Vedrà il gallico mar soave e piano:</l>
     <l n="1080">Vedrà il padre Ocean superbo in vista</l>
     <l n="1081">Calcar le rive, e spesse volte irato,</l>
     <l n="1082">Trionfante scacciar i fiumi al monte;</l>
     <l n="1083">Che ben sembra colui che dona e toglie</l>
     <l n="1084">A quanti altri ne son le forze e l'onde.</l>
     <l n="1085">Ma, quel ch'assai più val, qui non vedranse</l>
     <l n="1086">I divisi voler, l'ingorde brame</l>
     <l n="1087">Del cieco dominar che spoglie altrui</l>
     <l n="1088">Di virtù, di pietà, d'onore e fede;</l>
     <l n="1089">Come or sentiam nel dispietato grembo</l>
     <l n="1090">D'Italia inferma, ove un Marcel diventa</l>
     <l n="1091">Ogni villan che parteggiando viene.</l>
     <l n="1092">Qui ripiena d'amor, di pace vera,</l>
     <l n="1093">Vedrà la gente; e 'n carità congiunti,</l>
     <l n="1094">I più ricchi signor, l'ignobil plebe</l>
     <l n="1095">Viverse insieme, ritenendo ognuno</l>
     <l n="1096">Senza oltraggio d'altrui le sue fortune.</l>
     <l n="1097">Nell'albergo real vedrà due rare</l>
     <l n="1098">Sacrate e prezïose Margherite,</l>
     <l n="1099">Che invidia fanno al più soave aprile,</l>
     <l n="1100">All'Indo, al Tago, alla vermiglia Aurora.</l>
     <l n="1101">Carlo non ci vedrà, che s'ei potea</l>
     <l n="1102">Il fil fatale a più perfetti giorni</l>
     <l n="1103">Condurre (ahi destin crudo!), ogni mortale</l>
     <l n="1104">Sormontava d'onore, ed era a tutto</l>
     <l n="1105">L'äusonico sen pace e ristoro,</l>
     <l n="1106">Non all'Insubria pur che 'l piange e chiama.</l>
     <l n="1107">Vedrà l'alto splendor che, poiché l'Arno</l>
     <l n="1108">Ornò di tanto bene, e ricco feo</l>
     <l n="1109">Il purpureo suo giglio, empie e rischiara</l>
     <l n="1110">Or del Gallo divin gli aurati gigli</l>
     <l n="1111">Dei raggi suoi: quell'alma Caterina,</l>
     <l n="1112">Al cui gran nome la mia indegna cetra</l>
     <l n="1113">Consacrati darà questi ultimi anni.</l>
     <l n="1114">L'alto sposo vedrà, che nell'aspetto</l>
     <l n="1115">E nello sguardo sol mostra ch'avanza</l>
     <l n="1116">Di valor, di virtù, di gloria e d'arme</l>
     <l n="1117">L'antica maiestà degli altri regi,</l>
     <l n="1118">Ch'or s'inchina adorando: il sommo Enrico.</l>
     <l n="1119">Poi il sostegno dei buon, l'eletta sede</l>
     <l n="1120">Di giustizia e d'onor, l'altero speglio</l>
     <l n="1121">Di bontà integra, il fido lume e chiaro</l>
     <l n="1122">D'invitta cortesia, l'esempio in terra</l>
     <l n="1123">Di quanto doni il Ciel a noi mortali,</l>
     <l n="1124">Magnanimo Francesco, in voi vedranno;</l>
     <l n="1125">Sotto il cui santo oprar, tranquillo e lieto</l>
     <l n="1126">Il vostro almo terren sicuro giace,</l>
     <l n="1127">Qualor sente in altrui più doglia e tema:</l>
     <l n="1128">Quasi uom che veggia, in alto monte assiso,</l>
     <l n="1129">Dentro il cruccioso mar Borea rabbioso</l>
     <l n="1130">Ch'allo scoglio mortal percuote un legno;</l>
     <l n="1131">Che di non esser quel ringrazia il cielo.</l>
     <l n="1132">Vivi, o sacro terren; vivi in eterno</l>
     <l n="1133">D'ogni lode e di ben fido ricetto:</l>
     <l n="1134">A te drizzo il mio stil; per te sono oso</l>
     <l n="1135">D'esser primo a versar nei lidi toschi,</l>
     <l n="1136">Del divin fonte che con tanto onore</l>
     <l n="1137">Sol conobbe e gustò Mantova ed Ascre.</l>
     <l n="1138">Ma tempo viene omai che 'l fren raccoglia</l>
     <l n="1139">Al buon corsier, che per sì dolci campi</l>
     <l n="1140">Tal vagando fra sé diletto prende,</l>
     <l n="1141">Che stanchezza o sudor non sente in essi.</l>
    </lg>
   </lg>
  </body>
 </text>
</TEI>