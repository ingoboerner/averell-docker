<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Poesie - 65</title>
    <author>Carlo Porta</author>
   </titleStmt>
   <extent>
    <measure unit="stanza">125</measure>
    <measure unit="line">1000</measure>
   </extent>
   <publicationStmt>
    <publisher>UNED University</publisher>
    <idno>Carlo Porta_poesie-65</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Poesie - 65</title>
     <author>Carlo Porta</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Poesie - 65</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Moros dannaa, tradii de la morosa,</l>
     <l n="2">pien de loeuj, de fastidi e pien de corna,</l>
     <l n="3">sercemm chì tucc d'intorna,</l>
     <l n="4">stee chì a sentì l'istoria dolorosa</l>
     <l n="5">del pover Marchionn,</l>
     <l n="6">del pover Marchionn che sont mì quell,</l>
     <l n="7">striaa e tiraa a bordell</l>
     <l n="8">da la cappa de tucc i bolgironn!</l>
    </lg>
    <lg n="2">
     <l n="9">Godeva la mia vita i mes indree</l>
     <l n="10">proppi campagna, in pas e in libertaa;</l>
     <l n="11">i varoeul i eva faa,</l>
     <l n="12">seva foeura di busch quant al mestee,</l>
     <l n="13">e in grazia di desgrazzi</l>
     <l n="14">che de bagaj m'han revoltaa i garett</l>
     <l n="15">aveva anch passaa nett</l>
     <l n="16">el pù malarbetton de tucc i dazzi.</l>
    </lg>
    <lg n="3">
     <l n="17">Seva insomma la incia de Milan,</l>
     <l n="18">el capp di logg, el pader di legrij,</l>
     <l n="19">e in tucc i cottarij</l>
     <l n="20">no se parlava d'olter che del Nan.</l>
     <l n="21">De gionta anca sonava</l>
     <l n="22">fior de sonad in sull'armandorin,</l>
     <l n="23">e se andava a on festin</l>
     <l n="24">gh'eva subet la gent che se portava.</l>
    </lg>
    <lg n="4">
     <l n="25">E appont in su la sara del Battista</l>
     <l n="26">in dove fava el primm sto carnevaa</l>
     <l n="27">me sont trovaa imbrojaa</l>
     <l n="28">come on merla in di lazz a l'improvvista.</l>
     <l n="29">Mì inscì come se fa</l>
     <l n="30">giubianava per spass con la Tetton,</l>
     <l n="31">e lee con quij oggion</l>
     <l n="32">la me dava mej ansa a giubianà.</l>
    </lg>
    <lg n="5">
     <l n="33">Che fitt, che foi! Mi la vardava lee</l>
     <l n="34">e lee de scrocca la vardava mì,</l>
     <l n="35">i nost oeucc even lì</l>
     <l n="36">saldo adoss vun de l'oltra innanz indree,</l>
     <l n="37">ma infin daj e redaj</l>
     <l n="38">doeuggia, sbarloeuggia quij duu oggion de foeugh,</l>
     <l n="39">sont rivaa in coo del gioeugh</l>
     <l n="40">a brusattamm i ar come on parpaj.</l>
    </lg>
    <lg n="6">
     <l n="41">Ma el colp che m'ha traa là come on per cott</l>
     <l n="42">l'è staa quand ona sira sta baltrocca</l>
     <l n="43">la m'ha strappaa de bocca</l>
     <l n="44">la caraffa lì lì in sull'ultem gott</l>
     <l n="45">e postandela in mezz</l>
     <l n="46">de quij duu laver ch'even de bornis,</l>
     <l n="47">Sur Marchionn, la dis,</l>
     <l n="48">bevi con pocch respett i soeu bellezz!</l>
    </lg>
    <lg n="7">
     <l n="49">In quell pont ona vampa de calor</l>
     <l n="50">la m'ha quattaa la faccia, el coeur, el coll;</l>
     <l n="51">soltaven i paroll</l>
     <l n="52">e i oeucc voreven soltà foeura anch lor,</l>
     <l n="53">e fin l'armandorin,</l>
     <l n="54">che ghe l'eva de car come on fradell</l>
     <l n="55">el m'è borlaa anca quell</l>
     <l n="56">debass del pè di pee de l'orchestin.</l>
    </lg>
    <lg n="8">
     <l n="57">A vedella chì inscì con che premura</l>
     <l n="58">la s'è sbassada giò per toeummel sù,</l>
     <l n="59">Cristo! n'hoo possuu pù,</l>
     <l n="60">che bombè, che gambott, che inquartadura!</l>
     <l n="61">La m'ha daa de maross</l>
     <l n="62">tra el manegh e i biroeu ona strengiudina</l>
     <l n="63">de man tant moresina</l>
     <l n="64">ch'hoo sentuu i sgrisor fina in mezz di oss.</l>
    </lg>
    <lg n="9">
     <l n="65">S'ciavo sur primm: per tutta quella sira</l>
     <l n="66">hoo tiraa giò a campann va là che vegn,</l>
     <l n="67">e gh'eva el cocch a on segn</l>
     <l n="68">che fava, anca a fà inscì, s'cioppon de lira.</l>
     <l n="69">Forniss el ball infin</l>
     <l n="70">e mì, inscambi de tend ai fatti mee,</l>
     <l n="71">sgori a cercalla lee</l>
     <l n="72">e a storgem de per mì el mè straforzin.</l>
    </lg>
    <lg n="10">
     <l n="73">Ghe foo millia finezz in del bordalla</l>
     <l n="74">e poeù ghe molli el loffi, al primm bell trà,</l>
     <l n="75">de compagnalla a cà;</l>
     <l n="76">e lee, svergnand el coo sora ona spalla,</l>
     <l n="77">ninnandes de simonna,</l>
     <l n="78">Giust inscì! la respond, incomodass!...</l>
     <l n="79">E mì: Catt, fegurass!</l>
     <l n="80">L'è on onor che me fa la soa personna!</l>
    </lg>
    <lg n="11">
     <l n="81">Intant che femm i noster compiment</l>
     <l n="82">solta voltra anch la mamma marcanaggia,</l>
     <l n="83">che per fà gropp e maggia</l>
     <l n="84">la comenza de capp el striament.</l>
     <l n="85">M'han vist on gorgoran</l>
     <l n="86">che pativa i galitt in del lodamm,</l>
     <l n="87">e lor giò a insavonamm</l>
     <l n="88">per drizz e per travers a quatter man.</l>
    </lg>
    <lg n="12">
     <l n="89">Me ciappi la mia stria sott al brasc,</l>
     <l n="90">vemm in straa, nun denanz la mamma indree</l>
     <l n="91">col sò gimacch anch lee,</l>
     <l n="92">e lì ghe canti sù i mee resonasc,</l>
     <l n="93">e per dagh a capì</l>
     <l n="94">che l'eva proppi el coeur che ghe parlava</l>
     <l n="95">de tant in tant ghe dava</l>
     <l n="96">di strengiudinn de brasc col mè de mì.</l>
    </lg>
    <lg n="13">
     <l n="97">Ghe parli de moros? Par che cojonna;</l>
     <l n="98">d'amor?... no la sa nanca coss'el sia;</l>
     <l n="99">e de sciguettaria?</l>
     <l n="100">Pesc che pesc! Sitta squas! la par nanch donna.</l>
     <l n="101">Lee tutt el sò deffà</l>
     <l n="102">l'è sguggià, soppressà, l'è fà giò fir,</l>
     <l n="103">e per sparmì i candir,</l>
     <l n="104">quand i nocc hin tant longh, l'è andà a ballà.</l>
    </lg>
    <lg n="14">
     <l n="105">E i omen? Porta a mì: bej capital!</l>
     <l n="106">Ma el coeur? El coeur, sant March, ch'el staga lì.</l>
     <l n="107">Ma on tocchell de marì?</l>
     <l n="108">Oh quest poeù!... se sa ben... l'è natural...</l>
     <l n="109">Ma però impunemanch</l>
     <l n="110">se nol catti a mè genni... in sul sò fà</l>
     <l n="111">vuj puttost restà in cà</l>
     <l n="112">a speccià i sepoltoo cont el pann bianch.</l>
    </lg>
    <lg n="15">
     <l n="113">Donca mì ghe sont minga indeferent?</l>
     <l n="114">Caspeta, fa besogn? vorrev savè</l>
     <l n="115">a chi pò despiasè</l>
     <l n="116">on omm del sò mostacc, del sò talent.</l>
     <l n="117">E in quella la me incioda</l>
     <l n="118">on'oltra oggiadonona, ma de quij</l>
     <l n="119">che sbusa i scinivij:</l>
     <l n="120">e andemm là, sur mincion, ch'el se la goda!</l>
    </lg>
    <lg n="16">
     <l n="121">Ona reson dree l'oltra in su sto fà</l>
     <l n="122">rivem che m'en despias al Malcanton;</l>
     <l n="123">e lì la volponon,</l>
     <l n="124">infirand el portell de la soa cà</l>
     <l n="125">fora fora a cuu indree,</l>
     <l n="126">denanz che l'oltra la ghe riva arent</l>
     <l n="127">la me dà el pontament</l>
     <l n="128">de trovass del Battista anch el dì adree.</l>
    </lg>
    <lg n="17">
     <l n="129">Ghe stampi sul butter de quij soeu man</l>
     <l n="130">on basin s'ciasser, stagn, proppi sul biott,</l>
     <l n="131">ghe doo la bona nott,</l>
     <l n="132">resti in quell per l'affare de doman,</l>
     <l n="133">e dopo d'avè faa</l>
     <l n="134">con la mamma e el miscee quatter dover,</l>
     <l n="135">regoeuj i mee penser</l>
     <l n="136">e voo drizz drizz a cà per la mia straa.</l>
    </lg>
    <lg n="18">
     <l n="137">Cribbi che nocc de can! povera mì!</l>
     <l n="138">Che striament, fioeul de settimanna!</l>
     <l n="139">Volta, revolta, danna,</l>
     <l n="140">sont mai staa muso de possé dormì.</l>
     <l n="141">Domà che reussiss</l>
     <l n="142">a carpiamm domà on poo, domà on'ombria,</l>
     <l n="143">soltava subet via</l>
     <l n="144">giust come quand se insogna de stremiss.</l>
    </lg>
    <lg n="19">
     <l n="145">Quell babbi, quij paroll, quij oggionon,</l>
     <l n="146">quij manitt moresin, quij bej brasciott,</l>
     <l n="147">quij relev sora e sott,</l>
     <l n="148">quij gamb de portà intorna anca on canon,</l>
     <l n="149">no faven oltra vita</l>
     <l n="150">che ballamm la forlana in del cervell</l>
     <l n="151">e cress fiamma al fornell</l>
     <l n="152">come a stravaccagh sù dell'acquavita.</l>
    </lg>
    <lg n="20">
     <l n="153">Finalment l'alba tance voeult spionada</l>
     <l n="154">l'è comparsa anca lee di filidur</l>
     <l n="155">e inscì tra el ciar e scur</l>
     <l n="156">hoo pessegaa a vestimm e a corr in strada.</l>
     <l n="157">Doveva andà a patron</l>
     <l n="158">on trattin dal Liron fina in di Fior,</l>
     <l n="159">e i pee lor de per lor</l>
     <l n="160">te m'han menaa de posta al Malcanton.</l>
    </lg>
    <lg n="21">
     <l n="161">E denanz che sti marter de sti pee</l>
     <l n="162">in quel dì me ruzzassen a bottia</l>
     <l n="163">n'han pur anch faa di mia</l>
     <l n="164">tra el Cappell e el Falcon innanz indree!</l>
     <l n="165">Brusava de possè</l>
     <l n="166">speggiamm dent in quel volt, ma perchè giust</l>
     <l n="167">el m'eva allora on gust</l>
     <l n="168">l'è staa assee quest per no possell godè!</l>
    </lg>
    <lg n="22">
     <l n="169">Sont staa a bottia e hoo poncignaa per scusa,</l>
     <l n="170">che a chi tocca quij ponc povera lor!</l>
     <l n="171">Nè hoo possuu famm onor</l>
     <l n="172">sangua de dì de nocc, nanch alla busa.</l>
     <l n="173">Amor me se specciava</l>
     <l n="174">ch'el possess ben rostimm in la legria,</l>
     <l n="175">ma che el me brusass via</l>
     <l n="176">l'appetitt e la sogn mai pù el pensava.</l>
    </lg>
    <lg n="23">
     <l n="177">Mì che infirava i mee vott or de sloffen</l>
     <l n="178">soeuli, seguent, e senza nanch voltamm,</l>
     <l n="179">mì, mì che articol famm</l>
     <l n="180">avarev mangiaa i pee de sant Cristoffen,</l>
     <l n="181">mì adess, pover quajò,</l>
     <l n="182">pisorgni e scummi inscambi de dormì</l>
     <l n="183">e intuitù trà chì</l>
     <l n="184">ses colp ogni boccon per mandall giò.</l>
    </lg>
    <lg n="24">
     <l n="185">Basta: anch sto dì, per quant el me pariss</l>
     <l n="186">vun di pù longh che m'abba mai passaa,</l>
     <l n="187">infin l'è deslenguaa,</l>
     <l n="188">e prima prima on pezz eh'el se scuriss</l>
     <l n="189">seva giamò in Quadronn</l>
     <l n="190">che no gh'eva anmò insegna de pizzà</l>
     <l n="191">nè gh'eva nanmò a cà</l>
     <l n="192">nè el Battista, nè i guardi, nè i stellonn.</l>
    </lg>
    <lg n="25">
     <l n="193">Ah! Quand che pensi, sangua de quell can,</l>
     <l n="194">che gh'era in tra i stellonn la Firisella,</l>
     <l n="195">on trattin la pù bella</l>
     <l n="196">e la mej ballarina de Milan;</l>
     <l n="197">e quand pensi che sera</l>
     <l n="198">el patron mì de toeulla quand se sia,</l>
     <l n="199">Cristo Gesus Maria,</l>
     <l n="200">me senti a andà giò el fond proppi davvera!</l>
    </lg>
    <lg n="26">
     <l n="201">Porco mì milla voeult, porcon, porcasc!</l>
     <l n="202">A vedè che posseva intrà mì e lee</l>
     <l n="203">guadagnamm tant assee</l>
     <l n="204">de famm on scior e de trà via i strasc;</l>
     <l n="205">e mì, porcasc, porcon,</l>
     <l n="206">con pussee la me fava la giangiana</l>
     <l n="207">ghe andavi alla lontana</l>
     <l n="208">e ghe giugavi adree de repetton.</l>
    </lg>
    <lg n="27">
     <l n="209">E giust in quella sira me sovven</l>
     <l n="210">che essend rivada lee prima de tucc</l>
     <l n="211">seva come in di gucc</l>
     <l n="212">a savè minga come fà a fà ben,</l>
     <l n="213">chè sarev puttost mort</l>
     <l n="214">che no ris'cià di voeult che la Tetton</l>
     <l n="215">l'avess avuu occasion</l>
     <l n="216">de cred che fuss capazz de fagh intort.</l>
    </lg>
    <lg n="28">
     <l n="217">Intant a liberamm de sti martiri</l>
     <l n="218">riva el Battista, i guardi, i sonador,</l>
     <l n="219">e infin riva el mè amor</l>
     <l n="220">la cara Tetton d'or, el mè deliri.</l>
     <l n="221">La gh'eva sù on corsett</l>
     <l n="222">de velù ross scarlatt strengiuu suj fianch,</l>
     <l n="223">con sott on percall bianch</l>
     <l n="224">ch'el rivava domà al fior di colzett.</l>
    </lg>
    <lg n="29">
     <l n="225">El sen bianch com'el lacc, comer, grassott,</l>
     <l n="226">el sbanfava dessott d'on panettin</l>
     <l n="227">inscì suttil e fin</l>
     <l n="228">ch'el diseva sì e nò tra el quattaa e el biott;</l>
     <l n="229">i cavij a la zoeura</l>
     <l n="230">spartii in duu sulla front, negher e folt,</l>
     <l n="231">ghe faven parì el volt</l>
     <l n="232">on rosin lì per lì per derviss foeura!</l>
    </lg>
    <lg n="30">
     <l n="233">Quij duu popoeu de foeugh, luster, strion,</l>
     <l n="234">che in dove varden lassen el sbarbaj,</l>
     <l n="235">spionaven da duu taj</l>
     <l n="236">bislongh come la sferla di maron;</l>
     <l n="237">e daj lavritt rident</l>
     <l n="238">compariva ona fira de dencitt</l>
     <l n="239">bej, ingual, piscinitt</l>
     <l n="240">come ona fira de perlinn d'argent.</l>
    </lg>
    <lg n="31">
     <l n="241">Quij gambott inscì faa, redond, polpos</l>
     <l n="242">che se vedeven sott ai socch a pend,</l>
     <l n="243">andaven via morend</l>
     <l n="244">de suttir in suttir fina alla nos</l>
     <l n="245">e forniven in bocca</l>
     <l n="246">d'on para de scarpett curt e streccinn</l>
     <l n="247">e pussee piscininn</l>
     <l n="248">che no ponn vess duu covercij de rocca.</l>
    </lg>
    <lg n="32">
     <l n="249">Oltra poeù de vess lì tutta de god,</l>
     <l n="250">viscora, drizza, avolta, traversada,</l>
     <l n="251">e de vess prepontada,</l>
     <l n="252">de ciccia bianca e stagna come on ciod,</l>
     <l n="253">la gh'eva anca in sò ajutt</l>
     <l n="254">la bellezza regina di bellezz,</l>
     <l n="255">desdott annitt e mezz,</l>
     <l n="256">quel gran roffian che dà marì anca ai brutt.</l>
    </lg>
    <lg n="33">
     <l n="257">L'eva inscì pù nè manch in quell moment</l>
     <l n="258">che l'ha alzaa la pattonna de la sara</l>
     <l n="259">e che tucc gh'han faa ara</l>
     <l n="260">per possè remiralla a vegnì dent;</l>
     <l n="261">tucc quanc ghe daven sott</l>
     <l n="262">cont ona quaj reson, foeura de mì,</l>
     <l n="263">che seva restaa lì</l>
     <l n="264">che a cavamm sangu no m'en vegneva on gott.</l>
    </lg>
    <lg n="34">
     <l n="265">Mì al primm vedella sont restaa addrittura</l>
     <l n="266">locch e geraa coj dit come indorment</l>
     <l n="267">suj cord de l'istrument,</l>
     <l n="268">e sont staa lì in sto stat de ingermadura</l>
     <l n="269">fin tant che coj soeu oggion</l>
     <l n="270">l'è vegnuda a sciarnimm lee in l'orchestin</l>
     <l n="271">e la m'ha faa on ghignin</l>
     <l n="272">come sarant a dì: tel là el cojon.</l>
    </lg>
    <lg n="35">
     <l n="273">Allora m'è tornaa l'anema in sen</l>
     <l n="274">e hoo ditt e hoo faa tutt quell che fa on moros</l>
     <l n="275">quand l'è bujent e ansios</l>
     <l n="276">de desmostrà al sò ben ch'el ghe voeur ben.</l>
     <l n="277">E lee anca lee con mì</l>
     <l n="278">umanament l'ha faa tutt quell che fa</l>
     <l n="279">ona tosa che gh'ha</l>
     <l n="280">on brus al coeur e el le voeur dà a capì.</l>
    </lg>
    <lg n="36">
     <l n="281">Inscì de amor e accord per tutta sira</l>
     <l n="282">s'è ballaa, s'è sonaa, s'è boccalaa,</l>
     <l n="283">s'è smorbiaa, s'è scoccaa,</l>
     <l n="284">s'è faa cinad e giubianad de lira,</l>
     <l n="285">tant che innanz mezza nott,</l>
     <l n="286">per vegnì ai curt, sevem giamò, mì, lee,</l>
     <l n="287">la mamma e el sò miscee</l>
     <l n="288">alla Commenda a prozionà el risott.</l>
    </lg>
    <lg n="37">
     <l n="289">E lì tra el cold del foeugh, tra quell del scabbi,</l>
     <l n="290">tra l'intrigh di genoeugg contra genoeugg,</l>
     <l n="291">tra el tempestà di oeucc</l>
     <l n="292">e el gioeugh de cent descors faa come i cabbi,</l>
     <l n="293">me sont a bagn maria</l>
     <l n="294">trovaa ciappaa, ligaa, bell e impromiss</l>
     <l n="295">denanz che reussiss</l>
     <l n="296">a portà foeura i verz de l'ostaria.</l>
    </lg>
    <lg n="38">
     <l n="297">Dopo che m'han leggiuu dent in del coeur</l>
     <l n="298">come a legg intramezz d'on impollin,</l>
     <l n="299">el compaa zoffreghin</l>
     <l n="300">che l'eva on primm sargent in di sapoeur</l>
     <l n="301">nol s'è possuu tegnì</l>
     <l n="302">de basamm, de famm millia esibizion,</l>
     <l n="303">siben che sul pù bon</l>
     <l n="304">el me pientass lì el cunt de pagà mì.</l>
    </lg>
    <lg n="39">
     <l n="305">Ma poeù in dell'andà a cà dighi nient</l>
     <l n="306">che porch d'on scior el me voreva fà!</l>
     <l n="307">El voreva famm dà</l>
     <l n="308">l'appalt di scarp de tutt el reggiment,</l>
     <l n="309">el voreva famm vè</l>
     <l n="310">on post in su foragg, suj proviand,</l>
     <l n="311">on post de gatt in grand</l>
     <l n="312">de fornì a mett bottia mì del mè.</l>
    </lg>
    <lg n="40">
     <l n="313">E mì tamberla andava tutt in broeuda</l>
     <l n="314">in tra i soeu loffi e quij de la fioeura</l>
     <l n="315">e me sgonfiava foeura</l>
     <l n="316">tal e qual on pollin che fa la roeuda;</l>
     <l n="317">e cantava ogne pocch</l>
     <l n="318">in del respond ai coss che parponeven</l>
     <l n="319">tutt quell che lor voreven</l>
     <l n="320">come on dord sott ai smorfi del lorocch.</l>
    </lg>
    <lg n="41">
     <l n="321">Rivaa a cà che semm staa, tucc a ona vos</l>
     <l n="322">me s'hin miss all'intorna a fà on frecass</l>
     <l n="323">de dessedà anca i sass:</l>
     <l n="324">Reverissi sur spos, grazia sur spos!</l>
     <l n="325">M'han vorsuu gibollà</l>
     <l n="326">cont i cinqu e cinqu des, cont i attenzion,</l>
     <l n="327">e infin m'han faa patron,</l>
     <l n="328">(come l'eva de giust) d'andagh in cà.</l>
    </lg>
    <lg n="42">
     <l n="329">Magara inscì in de quell fottuu moment</l>
     <l n="330">ch'hoo profittaa el dì adree di soeu favor</l>
     <l n="331">me fuss vegnuu a mì o a lor</l>
     <l n="332">on dianzen suj corna o on accident,</l>
     <l n="333">che no sarev in st'ora</l>
     <l n="334">quell pover Marchionn desfortunaa</l>
     <l n="335">tradii desonoraa</l>
     <l n="336">magher e biott e in l'ultema malora.</l>
    </lg>
    <lg n="43">
     <l n="337">Ma s'ciavo, inutel, chi l'ha dent s'el tegna.</l>
     <l n="338">Per mì no gh'è reson che me suffraga,</l>
     <l n="339">chè l'è a quell punt la piaga</l>
     <l n="340">ch'el remedi del maa l'è a Zilavegna.</l>
     <l n="341">Per mì l'unegh confort</l>
     <l n="342">l'è quell de svojà el goss, piang e sgarì</l>
     <l n="343">e de sentimm a dì:</l>
     <l n="344">Pover dianzen, el gh'ha minga tort.</l>
    </lg>
    <lg n="44">
     <l n="345">Se gh'avii viscer donch, se gh'avii flemma</l>
     <l n="346">de scoltà on desgraziaa che se lumenta,</l>
     <l n="347">e se nol ve spaventa</l>
     <l n="348">el trovass forsi in cas de piang insemma,</l>
     <l n="349">stee chì, no ve movii,</l>
     <l n="350">che sentirii di coss strasordenari,</l>
     <l n="351">di azion de scurì l'ari,</l>
     <l n="352">gabol e tradiment mai pù sentii.</l>
    </lg>
    <lg n="45">
     <l n="353">Dopo ona nocc in largh e in longh goduda</l>
     <l n="354">tra la pisorgna e tra el dormì in ombria,</l>
     <l n="355">cont in coeur quella stria</l>
     <l n="356">semper fissa inciodada e rebattuda,</l>
     <l n="357">sont soltaa sù al primm segn,</l>
     <l n="358">e dopo avè sgrossaa in pee in pee ona messa,</l>
     <l n="359">sont cors a gamb in pressa</l>
     <l n="360">al Malcanton sù per quij scar de legn.</l>
    </lg>
    <lg n="46">
     <l n="361">Ciamann cunt, vess a l'uss, l'è staa on moment,</l>
     <l n="362">e, mesurand el sò dal mè piasè,</l>
     <l n="363">tiri in pee l'alzapè,</l>
     <l n="364">e tragh! butti in là l'uss e voo de dent,</l>
     <l n="365">e denter che sont staa,</l>
     <l n="366">cribbi e boffitt, fuss puttost mort in strada!</l>
     <l n="367">la bella improvvisada</l>
     <l n="368">hin staa i dò donn in mezz a trii soldaa.</l>
    </lg>
    <lg n="47">
     <l n="369">Vun negher e pelos comè on cavron</l>
     <l n="370">el se fava la barba a on tocch de speec;</l>
     <l n="371">e vun de fianch del lecc</l>
     <l n="372">l'eva adree a lazzà el bust a la Tetton;</l>
     <l n="373">e el sur sargent in gippa</l>
     <l n="374">el se scoldava i ciapp voltaa al camin,</l>
     <l n="375">intant che la mammin</l>
     <l n="376">l'eva scrusciada a nedrugagh la pippa.</l>
    </lg>
    <lg n="48">
     <l n="377">A sto colp tutt a on bott hoo sentuu in sen</l>
     <l n="378">on voltiament come a s'cioppamm la fel,</l>
     <l n="379">e gh'è staa calaa on pel</l>
     <l n="380">(tant seva irato) che nassess on pien;</l>
     <l n="381">ma on luzzid intravall</l>
     <l n="382">el te m'ha daa on parer de cristian:</l>
     <l n="383">s'cioppee, razza de can!</l>
     <l n="384">e dittum fattum vòltegh tant de spall.</l>
    </lg>
    <lg n="49">
     <l n="385">E giò a ses, sett, a vott basij per voeulta,</l>
     <l n="386">segond vegneven, per quij scar infamm,</l>
     <l n="387">a ris'c de spettasciamm</l>
     <l n="388">i scinivij in d'ona girivoeulta;</l>
     <l n="389">e lor anch lor i donn</l>
     <l n="390">adree a la gamba a salt come livree</l>
     <l n="391">me tendeven adree</l>
     <l n="392">sbraggiand, Sur Marchionn, sur Marchionn!</l>
    </lg>
    <lg n="50">
     <l n="393">Dess vegn! scarpev el goss! Ma giust in quell</l>
     <l n="394">che seva lì per infirà la straa,</l>
     <l n="395">pondi i pee in su on bagnaa,</l>
     <l n="396">e ponf in terra come on fass de squell.</l>
     <l n="397">Inlora la Tetton</l>
     <l n="398">la gh'ha vuu el contrattemp de possemm giong,</l>
     <l n="399">de francamm in di ong,</l>
     <l n="400">de tornamm a trâ al coll el cavezzon.</l>
    </lg>
    <lg n="51">
     <l n="401">La fu... l'è staa... l'è on sart... l'è on mè cusin...</l>
     <l n="402">El staa l'è che a vedella in sorioeura,</l>
     <l n="403">mezza sbarlada foeura,</l>
     <l n="404">a piang, a sospirà, a strusamm vesin,</l>
     <l n="405">tutt la bila e el spuell</l>
     <l n="406">hin fornii in quell freguj de fora fora</l>
     <l n="407">e in del tornà de sora</l>
     <l n="408">umel e mansuett come on agnell.</l>
    </lg>
    <lg n="52">
     <l n="409">Fada la pas, tornadi la legria,</l>
     <l n="410">andaa per i fatt soeu quij duu soldaa,</l>
     <l n="411">per on pezz no gh'è staa</l>
     <l n="412">olter guaj che di voeult quaj poo d'ombria,</l>
     <l n="413">però de quij nebbijtt</l>
     <l n="414">che, se sa, nè se ponn de condemen</l>
     <l n="415">tra gent che se voeur ben,</l>
     <l n="416">salsettinn brusch che guzzen el petitt.</l>
    </lg>
    <lg n="53">
     <l n="417">Domà ch'anch sti nebbijtt e sta salsetta</l>
     <l n="418">han comenzaa anca lor de lì on des dì</l>
     <l n="419">a spessiss e a vegnì</l>
     <l n="420">scigher folt e senavra malarbetta,</l>
     <l n="421">ch'hoo savuu del sicur</l>
     <l n="422">che quell can d'on soldaa, quell porch d'on sart</l>
     <l n="423">el gh'andava in la part</l>
     <l n="424">de nascondon de mì, in tra el ciar e el scur.</l>
    </lg>
    <lg n="54">
     <l n="425">E con tutt che tant mader che fioeura</l>
     <l n="426">in quanto sia giurà, negà e sconfond</l>
     <l n="427">fussen, primm e segond,</l>
     <l n="428">dò canonegonn vecc de bona scoeura,</l>
     <l n="429">impunemanch però,</l>
     <l n="430">sott a on Marchionn gh'è staa nagott de noeuv,</l>
     <l n="431">i hoo cattaa suj oeuv,</l>
     <l n="432">e pussee d'ona voeulta e pù de dò.</l>
    </lg>
    <lg n="55">
     <l n="433">Ma poeù ona sira infin di facc che sera</l>
     <l n="434">negher, dannato malarbettament,</l>
     <l n="435">che l'hoo vist mì a corr dent</l>
     <l n="436">in del comed in fond de la linghera,</l>
     <l n="437">me sont pientaa in del mezz</l>
     <l n="438">(dur come on ciod) de la linghera anmì,</l>
     <l n="439">e hoo ditt: Se te set lì,</l>
     <l n="440">stagh almanca, birbon, per on bell pezz!</l>
    </lg>
    <lg n="56">
     <l n="441">E lì intrattant che i donn me rebuttaven</l>
     <l n="442">de tutt i part per tiramm dent in cà,</l>
     <l n="443">e che mì saldo là</l>
     <l n="444">me stinava de pù con pù bajaven,</l>
     <l n="445">torna indree quell canaja</l>
     <l n="446">ch'el me ven col muson fin sul muson</l>
     <l n="447">a domandamm reson</l>
     <l n="448">de quell rebuttament, de quella guaja.</l>
    </lg>
    <lg n="57">
     <l n="449">E poeù infin desmostrand se l'eva lì</l>
     <l n="450">de vessegh per parlà al sargent maggior,</l>
     <l n="451">e d'avenn nanch mì e lor</l>
     <l n="452">per el boeucc de la cassa del tartì,</l>
     <l n="453">el te me dà del mona,</l>
     <l n="454">del can, del marmotton, de l'impiccaa,</l>
     <l n="455">del pilatt inciodaa,</l>
     <l n="456">e via el va sbroffand ch'el par che trona.</l>
    </lg>
    <lg n="58">
     <l n="457">I donn allora, ch'han capii el latin,</l>
     <l n="458">dighi nagott che plajt, che trebuleri!</l>
     <l n="459">M'han ditt giò vetuperi</l>
     <l n="460">de fà corr in su l'uss tucc i vesin,</l>
     <l n="461">e s'hin scoldaa talment</l>
     <l n="462">ch'hoo vuu paria denanz cavann costrutt,</l>
     <l n="463">che lor... pascenza tutt,</l>
     <l n="464">ma in l'onor dininguarda a strusagh dent.</l>
    </lg>
    <lg n="59">
     <l n="465">Inscì con tutt el mè stà de sguajton</l>
     <l n="466">e con tutt el deffà de avej squajaa,</l>
     <l n="467">sont restaa lì sgognaa,</l>
     <l n="468">pien de vergogna e locch come on tappon;</l>
     <l n="469">e tutt quell mè sussor</l>
     <l n="470">l'è fornii anch lu compagn de l'olter guaj,</l>
     <l n="471">anzi cont el pregaj</l>
     <l n="472">a dì nagotta al sur sargent maggior.</l>
    </lg>
    <lg n="60">
     <l n="473">De l'ora inanz, allon, me sont miss dent</l>
     <l n="474">coj man, coj pee per pessegà a sposalla,</l>
     <l n="475">me sont vestii on poo in galla,</l>
     <l n="476">hoo giustaa sù la cà passantament,</l>
     <l n="477">e el rest di pocch ciovitt</l>
     <l n="478">vanzaa on poo col sonà, on poo col mestee,</l>
     <l n="479">gh'i hoo faa soltà dree a lee,</l>
     <l n="480">scoeudendegh vun per un tucc i petitt.</l>
    </lg>
    <lg n="61">
     <l n="481">Gh'aveva giamò tolt i peritt d'or,</l>
     <l n="482">la guggia d'ora, el coll de granadinn,</l>
     <l n="483">la cros de perla finn</l>
     <l n="484">e quaj barlafus d'olter de valor,</l>
     <l n="485">quand la m'ha daa occasion</l>
     <l n="486">de capì che pù mej che nè i peritt,</l>
     <l n="487">l'avarav vuu el petitt</l>
     <l n="488">de avegh on quaj bell para de anellon.</l>
    </lg>
    <lg n="62">
     <l n="489">E mì addrittura, catt! corri in del Bin,</l>
     <l n="490">quell che stà là schisciaa in del post di ant</l>
     <l n="491">del volton di Mercant,</l>
     <l n="492">e con quatter bej ses-des-e-on-quattrin</l>
     <l n="493">te me petti in saccoccia</l>
     <l n="494">duu bravi anellonon d'or badial,</l>
     <l n="495">grand asquas tal e qual</l>
     <l n="496">de duu sercion de roeuda de carroccia.</l>
    </lg>
    <lg n="63">
     <l n="497">E via a gambe, torni indree de trott,</l>
     <l n="498">voo a toeù la mia Tetton, vemm del Battista,</l>
     <l n="499">tegni ben ben de pista</l>
     <l n="500">in dove che la mett giò el manicott,</l>
     <l n="501">e quand la me ven fada,</l>
     <l n="502">bell bell, bell bell ghe barzeghi d'arent</l>
     <l n="503">per faghj sghimbià dent,</l>
     <l n="504">e dagh el giubel de l'improvvisada.</l>
    </lg>
    <lg n="64">
     <l n="505">Mò sur sì che intrattant che foo el giughett</l>
     <l n="506">e che ghj foo passà d'ona guadina,</l>
     <l n="507">marcia passa cammina,</l>
     <l n="508">squitta foeura de l'oltra on begliett;</l>
     <l n="509">mì prest, allon, sù on pè,</l>
     <l n="510">ghe stoo on poo adoss fasend el peder sloffi,</l>
     <l n="511">e poeù ciaff, mel gajoffi,</l>
     <l n="512">e torni in l'orchestin per el fatt mè.</l>
    </lg>
    <lg n="65">
     <l n="513">Soni, stoo alegher, la compagni a cà,</l>
     <l n="514">doo a ment se vedi moeuv el manicott,</l>
     <l n="515">se la se incorg nagott,</l>
     <l n="516">se di voeult mai la scolti a descartà;</l>
     <l n="517">ma oh dess! ch'eel, che no eel,</l>
     <l n="518">che fors no la tovess quell mè palpee</l>
     <l n="519">per l'olter sò de lee,</l>
     <l n="520">nè l'ha avert bocca, n'è l'ha most on peel.</l>
    </lg>
    <lg n="66">
     <l n="521">Se lassem donca tutt e duu al portell</l>
     <l n="522">descognet del regall che gh'emm indoss;</l>
     <l n="523">ma el pù grev, el pù gross</l>
     <l n="524">mel seva andaa a toeù mì senza savell;</l>
     <l n="525">ch'el mè l'eva on regall</l>
     <l n="526">pien, caregh, ras de pever e de spezzi,</l>
     <l n="527">e che mai pù a quell prezzi</l>
     <l n="528">no me sarev creduu de guadagnall.</l>
    </lg>
    <lg n="67">
     <l n="529">Ecco, fioeuj, dee a trà, scoltee, sentii</l>
     <l n="530">coss'el diseva quell fottuu begliett;</l>
     <l n="531">no ghe baratti on ett;</l>
     <l n="532">scoltell, che ghe l'hoo in ment piccaa e scolpii:</l>
     <l n="533">Caro mio dolcie core</l>
     <l n="534">ho receputo el tuvo beglietto</l>
     <l n="535">del qualo te imprometto</l>
     <l n="536">che te sarò fidele in del mè amore.</l>
    </lg>
    <lg n="68">
     <l n="537">Domane sò de guardia tutto el gorno</l>
     <l n="538">pôso ce vedaremo. Stà segura:</l>
     <l n="539">ma tì però parcura</l>
     <l n="540">de scasciare quell'aseno de intorno.</l>
     <l n="541">Basta nè vedo l'ora</l>
     <l n="542">ch'el ti abbia tolto questro tuo accidento</l>
     <l n="543">per fornire el tormento</l>
     <l n="544">de far sta vita. Adio anema d'ora.</l>
    </lg>
    <lg n="69">
     <l n="545">Ona fevera cutta, on maa de pett,</l>
     <l n="546">on azzident, on copp in sul tegnon</l>
     <l n="547">saraven staa on bonbon</l>
     <l n="548">in pari a sto balloss d'on begliett.</l>
     <l n="549">Hoo comenzaa a buì,</l>
     <l n="550">a sudà, a fumà come on caldar,</l>
     <l n="551">e sont daa foeura a sgar,</l>
     <l n="552">matt, matt affacc, de no possemm tegnì.</l>
    </lg>
    <lg n="70">
     <l n="553">Amor, rabbia, vergogna e millia inferna</l>
     <l n="554">me strasciaven, me faven a freguj;</l>
     <l n="555">catto che cattabuj!</l>
     <l n="556">che malarbetta nocc, che nocc eterna!</l>
     <l n="557">Se sarava palpera,</l>
     <l n="558">no vedeva che sangu, che beccaria,</l>
     <l n="559">e tracch soltava via</l>
     <l n="560">de la pagura ch'el podess vess vera.</l>
    </lg>
    <lg n="71">
     <l n="561">Seva col coeur in mezz a sti cortij,</l>
     <l n="562">quand senti a Sant Ambroeus a sonà i ses,</l>
     <l n="563">e poeù per tutt i gies</l>
     <l n="564">de lì on poo a scampanà i avemarij.</l>
     <l n="565">Al son de quij campann</l>
     <l n="566">me regordi in bon pont de quell lassù,</l>
     <l n="567">e ch'olter che nè lu</l>
     <l n="568">pò juttamm e salvamm de sti malann.</l>
    </lg>
    <lg n="72">
     <l n="569">E inscì cold cold de fed voo giò di scar,</l>
     <l n="570">e corri via de vol foeura de cà</l>
     <l n="571">per andamm a buttà</l>
     <l n="572">in di sò brasc del pè d'on quaj altar;</l>
     <l n="573">ma appenna faa duu pass,</l>
     <l n="574">doo mò giust dent in del sargent maggior</l>
     <l n="575">che al frecc e de quij or</l>
     <l n="576">el me impastoccia d'ess intorna a spass.</l>
    </lg>
    <lg n="73">
     <l n="577">El me trà i brasc al coll, el me strascina</l>
     <l n="578">per pagamm l'acquavita a tutt i stee;</l>
     <l n="579">el me stà tant adree,</l>
     <l n="580">el me frega, el me vergna e el me mojna,</l>
     <l n="581">che infin sto malarbett</l>
     <l n="582">el me cava del coeur la confession</l>
     <l n="583">de quell mè gran magon,</l>
     <l n="584">e el me strappa di ong el begliett.</l>
    </lg>
    <lg n="74">
     <l n="585">E lì cont ona longa filastrocca</l>
     <l n="586">el me fa comparì el negher per bianch,</l>
     <l n="587">e el me proeuva nient manch</l>
     <l n="588">ch'el begliett l'ha scritt lu per fà ona scocca,</l>
     <l n="589">e che l'è bell capì</l>
     <l n="590">che domà el termen d'asen che gh'è sù,</l>
     <l n="591">l'è assee lu de per lu</l>
     <l n="592">a desmostrà che nol pertocca a mì.</l>
    </lg>
    <lg n="75">
     <l n="593">Infin, per calcamm sù mej la reson,</l>
     <l n="594">el me ciappa sott brasc, che hoo pari a sbattem,</l>
     <l n="595">e el me mena in su l'atem</l>
     <l n="596">de bon compagn a cà de la Tetton,</l>
     <l n="597">che la m'ha faa ona festa</l>
     <l n="598">e ona truscia de sort, che i mee travaj</l>
     <l n="599">m'hin calaa in di strivaj,</l>
     <l n="600">e bravament hoo bevuu sù anca questa.</l>
    </lg>
    <lg n="76">
     <l n="601">Intrattant in su l'assa del Brovett</l>
     <l n="602">gh'eva giamò el mè nomm bell e impastaa;</l>
     <l n="603">tuttcoss eva prontaa,</l>
     <l n="604">finamai i cumò, la dota, el lett;</l>
     <l n="605">l'eva giamò fin stada</l>
     <l n="606">intorna lee la sposa coj benis</l>
     <l n="607">a pertegà i amis</l>
     <l n="608">e i post e i cavalier de la contrada.</l>
    </lg>
    <lg n="77">
     <l n="609">Seva insomma già in brusa de sposalla,</l>
     <l n="610">e l'eva anca de gionta fissaa el dì,</l>
     <l n="611">quand el bell giovedì,</l>
     <l n="612">giust l'antegrass, voo al solet a trovalla;</l>
     <l n="613">l'eva un'ora de sira,</l>
     <l n="614">vedi la lumm per terra in d'on canton,</l>
     <l n="615">e troeuvi la Tetton</l>
     <l n="616">sul leec che se lumenta e che sospira.</l>
    </lg>
    <lg n="78">
     <l n="617">La mamm, tutta modacc, col did sul nas</l>
     <l n="618">la fa segn de tasè e de andà pian pian;</l>
     <l n="619">resti de marzapan</l>
     <l n="620">de la pagura de sentì on quaj cas;</l>
     <l n="621">e quand ghe sont del pè</l>
     <l n="622">lee medemm la Tetton la solta sù:</l>
     <l n="623">Ah, sur Marchionn! mai pù</l>
     <l n="624">credeva incoeu possell tornà a vedè!</l>
    </lg>
    <lg n="79">
     <l n="625">Ah car mort beneditt! perchè sta cossa?</l>
     <l n="626">Me trema i gamb, voo tutt in d'on sudor,</l>
     <l n="627">e in quell eh'el car amor</l>
     <l n="628">l'eva adree a impastocciammen vuna grossa,</l>
     <l n="629">riva denter on tos</l>
     <l n="630">che, voltaa vers la mamma, el sbraggia: Ej lee,</l>
     <l n="631">l'ha ditt el mascaree...</l>
     <l n="632">e bott lì: ghe se soffega la vos.</l>
    </lg>
    <lg n="80">
     <l n="633">Sangua d'on can barbin! me solta in testa</l>
     <l n="634">che quell maa nol fudess on cremesì</l>
     <l n="635">per liberass de mì</l>
     <l n="636">e andà a la Canobbiana a god la festa;</l>
     <l n="637">e mì de maladett</l>
     <l n="638">ghe molli el vada a lee de parnonzià</l>
     <l n="639">s'hoo de andà o s'hoo de stà,</l>
     <l n="640">e stoo spionand in dove la se mett...</l>
    </lg>
    <lg n="81">
     <l n="641">Ma lee, senza fà tante zerimoni,</l>
     <l n="642">la gradiss el boccon, l'imbrocca el vada,</l>
     <l n="643">e la me dà l'alzada</l>
     <l n="644">in moeud che ditt e fatt me la capponi;</l>
     <l n="645">e quand sont su la scara</l>
     <l n="646">me senti tant a messedà el ghignon,</l>
     <l n="647">che foo la conclusion</l>
     <l n="648">de rivà a tutt i cunt a l'acqua ciara.</l>
    </lg>
    <lg n="82">
     <l n="649">E sitta bolgiraa l'intrigh e i gabel!</l>
     <l n="650">Voo a toeù on vestii de turch d'on mascaree,</l>
     <l n="651">longh e largh tant assee</l>
     <l n="652">de possemm scond con la pelanda i sciabel;</l>
     <l n="653">e de trott e galopp,</l>
     <l n="654">pettegasciand per terra la balzana</l>
     <l n="655">corri a la Canobbiana</l>
     <l n="656">a curà el legoratt con tant de s'ciopp.</l>
    </lg>
    <lg n="83">
     <l n="657">E sù e giò, innanz indree, gira, regira</l>
     <l n="658">per la platea e el palch, e intorna i scagn,</l>
     <l n="659">varda gent, varda pagn,</l>
     <l n="660">scolta vos, spiona andann, tira, bestira,</l>
     <l n="661">finalment de lì on poo,</l>
     <l n="662">tra on gropp de gent che balla la monfrina</l>
     <l n="663">vedi ona mascarina</l>
     <l n="664">che l'è lee, tutta lee, giugagh el coo!</l>
    </lg>
    <lg n="84">
     <l n="665">Sò tal e qual el taj de la persona,</l>
     <l n="666">la grazia in del fà el pass, sò el perovett,</l>
     <l n="667">sò el sporg innanz di tett,</l>
     <l n="668">e el svergnà el cuu de fianch a la s'ciancona,</l>
     <l n="669">sò quij brasciott redond,</l>
     <l n="670">sò el color di cavij, sò el portament,</l>
     <l n="671">sò quij oggion sbirent,</l>
     <l n="672">insomma sò tuttcoss de inscima in fond.</l>
    </lg>
    <lg n="85">
     <l n="673">Ah sguanguana de tucc i sguanguanonn,</l>
     <l n="674">l'è chì la bolgirona, l'hoo cattada,</l>
     <l n="675">l'è chì col camarada</l>
     <l n="676">a sbavazzass ai spall de Marchionn!</l>
     <l n="677">Sangue de fraa de legn,</l>
     <l n="678">no manca pù che de squajatt la vos,</l>
     <l n="679">e poeù te pesti i nos,</l>
     <l n="680">che per on pezz t'ee de portann el segn!</l>
    </lg>
    <lg n="86">
     <l n="681">Seva foeura de mì d'ona manera</l>
     <l n="682">che no sont staa mai pù tanto dannaa!</l>
     <l n="683">Ghe voo adree infuriaa</l>
     <l n="684">de per tutt foeura e dent per la calchera;</l>
     <l n="685">no scolti pù nagott,</l>
     <l n="686">no doo a trà pù a reson, vedi lee e lu</l>
     <l n="687">on bott a brasciass sù,</l>
     <l n="688">e mì giò ona firada de cazzott.</l>
    </lg>
    <lg n="87">
     <l n="689">Alto lì, allon, l'è deciaraa la guerra!</l>
     <l n="690">Daj, redaj, para, pia, messeda, tira,</l>
     <l n="691">pugn e pesciad de lira,</l>
     <l n="692">reussissem tucc trii col cuu per terra;</l>
     <l n="693">ne riva adoss infin</l>
     <l n="694">de quatter o cinqu turch pesg che nè mì,</l>
     <l n="695">gendarma vestii inscì,</l>
     <l n="696">che ne menen de slanz in camarin.</l>
    </lg>
    <lg n="88">
     <l n="697">Lì on bravo respettor, grazios, compii,</l>
     <l n="698">el scolta di dò part tutta la scenna,</l>
     <l n="699">e poeù con pas l'ordenna</l>
     <l n="700">de tirà via i mascher a tutt trii.</l>
     <l n="701">Me drizzi allora in pee</l>
     <l n="702">per vardalla on poo mì la porconon</l>
     <l n="703">a desquattà el faccion,</l>
     <l n="704">e, disii mò, fioeuj?... l'è minga lee...</l>
    </lg>
    <lg n="89">
     <l n="705">Cara Madonna! Ajutt, coss'hoo mai faa!</l>
     <l n="706">Ghe domandi perdon, confessi el fall,</l>
     <l n="707">ghe sebissi mendall</l>
     <l n="708">magara a tutt danee, s'han volentaa;</l>
     <l n="709">piangi e preghi de sort</l>
     <l n="710">che se giusta tusscoss; foeura che mì</l>
     <l n="711">boeugna che staga lì</l>
     <l n="712">per la reson del mandà sù el ripport.</l>
    </lg>
    <lg n="90">
     <l n="713">Scoltee mò adess, fioeuj, cossa che nass,</l>
     <l n="714">e vardee, quand se dis di coss del mond!</l>
     <l n="715">Quell respettor, che in fond</l>
     <l n="716">l'eva on bon pastorott, on persegh lass,</l>
     <l n="717">vedend che in de quell loeugh</l>
     <l n="718">sarev geraa del frecc, el me toeù sù</l>
     <l n="719">sott brasc lu come lu,</l>
     <l n="720">per menamm in quarter coj guardi al foeugh.</l>
    </lg>
    <lg n="91">
     <l n="721">E in quella ch'el derv l'uss, che voo de dent,</l>
     <l n="722">cribbi! chi troeuvi mì!... Ah fioron!</l>
     <l n="723">Lee, giust lee, la Tetton</l>
     <l n="724">con la mamma, col sart e col sargent;</l>
     <l n="725">gh'aveven a la bocca</l>
     <l n="726">tutt quatter la caraffa, e hin restaa lì</l>
     <l n="727">cojoni a vardamm mì</l>
     <l n="728">senza nè batt on oeucc nè fà ona mocca.</l>
    </lg>
    <lg n="92">
     <l n="729">El primm a falla foeura, a romp l'incant</l>
     <l n="730">sont staa mì, che hoo bajaa d'ona manera</l>
     <l n="731">che nanch on turch davvera</l>
     <l n="732">no l'avarav possuu bajà oltertant:</l>
     <l n="733">per lee seva in cantegora,</l>
     <l n="734">per lee in preson, per lee seva a sto pass;</l>
     <l n="735">podii donch fegurass</l>
     <l n="736">che cagnazz seva mì dedree a sta legora.</l>
    </lg>
    <lg n="93">
     <l n="737">Ma lee franca francona la spergiura</l>
     <l n="738">el ciel, la terra; la me fa parì</l>
     <l n="739">ch'el traditor sont mì,</l>
     <l n="740">che l'è on pezz ch'el le sa, che la me cura:</l>
     <l n="741">la dis che la s'è trada</l>
     <l n="742">marada apposta per vegnì a cattamm;</l>
     <l n="743">che sont on porch infamm,</l>
     <l n="744">e giò, a l'uso di donn, ona lucciada!</l>
    </lg>
    <lg n="94">
     <l n="745">Mì che poss vedè a piang nanca per rid,</l>
     <l n="746">a pocch a pocch deventi moresin,</l>
     <l n="747">me se setti vesin,</l>
     <l n="748">on poo betteghi, on poo ghe strengi i did.</l>
     <l n="749">Lee on poo la me sgoratta</l>
     <l n="750">come on usell per no lassass ciappà,</l>
     <l n="751">ma infin poeù la se dà:</l>
     <l n="752">caraffa in l'aria, e Pacie cielebrata!</l>
    </lg>
    <lg n="95">
     <l n="753">No me calava adess che de podè</l>
     <l n="754">giustà sù el primm pastizz col respettor,</l>
     <l n="755">e el sur sargent maggior,</l>
     <l n="756">che l'è quell bravo mennapolt che l'è,</l>
     <l n="757">ditt e fatt el corr via</l>
     <l n="758">e el truscia tant ch'el porta indree on croson</l>
     <l n="759">de quij che ai rogazion</l>
     <l n="760">ogni vun ciappa sott ses o sett mia.</l>
    </lg>
    <lg n="96">
     <l n="761">A sta noeuva, alto, allon, sont mì che paga,</l>
     <l n="762">giò allegher fioj on'oltra boccarada!</l>
     <l n="763">la motria l'è passada:</l>
     <l n="764">viva nun, porchi i sciori! e che la vaga;</l>
     <l n="765">e addrittura cold cold</l>
     <l n="766">torni, smorbiand coj donn, in su la festa</l>
     <l n="767">a god tutt quell che resta</l>
     <l n="768">fina a l'ultem quattrin del mè vint sold.</l>
    </lg>
    <lg n="97">
     <l n="769">De sto pont finamai al sabet grass,</l>
     <l n="770">con tant che semm staa in voeulta de chì e lì</l>
     <l n="771">a dì quell ch'è da dì,</l>
     <l n="772">no gh'hoo avuu el minem chè de lumentass.</l>
     <l n="773">Lee se l'eva a on festin</l>
     <l n="774">la ballava con mì, con mì la stava,</l>
     <l n="775">con mì la cicciarava,</l>
     <l n="776">e mì e lee, e lee e mì, saldo vesin.</l>
    </lg>
    <lg n="98">
     <l n="777">Tal e qual anca in cà: per quant ghe sia</l>
     <l n="778">andaa in vers in quij di d'ora e strasora,</l>
     <l n="779">no gh'hoo trovaa dessora</l>
     <l n="780">mai, mai nissun che podess damm ombria.</l>
     <l n="781">Lee saldo là impesada</l>
     <l n="782">col cuu su la cardega, adree a sguggià,</l>
     <l n="783">la ghe dava a tutt dà</l>
     <l n="784">a god tucc i retaj de la giornada.</l>
    </lg>
    <lg n="99">
     <l n="785">Che brava tosa! che desgaggiadonna,</l>
     <l n="786">(diseva in tra de mì) che tosa d'or!</l>
     <l n="787">L'ha d'ess proppi el restor,</l>
     <l n="788">el dio fece de la cà Marchionna!</l>
     <l n="789">E matt adree st'ideja</l>
     <l n="790">cuntava ansios e recuntava i dì</l>
     <l n="791">ch'aveva de patì</l>
     <l n="792">denanz menamm a cà sta maraveja.</l>
    </lg>
    <lg n="100">
     <l n="793">Finalment quell bell dì, quell di trii sô,</l>
     <l n="794">saludaa al primm spontà d'on battajon</l>
     <l n="795">d'occh, barbasgian, cappon,</l>
     <l n="796">quajott, gasgiott, lorocch, merla e cocô,</l>
     <l n="797">quell dì fissaa là sù</l>
     <l n="798">per compagnamm con tutt sti razz d'usij</l>
     <l n="799">e compì i mee legrij,</l>
     <l n="800">l'è compars finalment, dighi, anca lu.</l>
    </lg>
    <lg n="101">
     <l n="801">L'eva el bell sabet grass. Tutt eva in pront:</l>
     <l n="802">la Tetton per la prima in gran parada;</l>
     <l n="803">giò fin la fiacca in strada,</l>
     <l n="804">ona fiacca campagna e de tutt pont,</l>
     <l n="805">per moeud che innanz mezz dì</l>
     <l n="806">l'eva già adree in Brovett el Bolognin</l>
     <l n="807">in faccia ai duu padrin</l>
     <l n="808">e ai soeu scricciatt a bolognalla a mì.</l>
    </lg>
    <lg n="102">
     <l n="809">Fornii el facc in Brovett, alto lì allon,</l>
     <l n="810">se va trott e galopp anca a la cura,</l>
     <l n="811">poeù al pastegg addrittura,</l>
     <l n="812">poeù al cors, poeù a la rassegna di ballon,</l>
     <l n="813">poeù al Carchen, al Lentas,</l>
     <l n="814">al Re, a la Canobbiana, e poeù al risott,</l>
     <l n="815">poeù a la messa ai Carott,</l>
     <l n="816">poeù ai tortij, poeù al rosoli in del Cambias.</l>
    </lg>
    <lg n="103">
     <l n="817">Infin quand semm staa sagg de possenn pù,</l>
     <l n="818">che no possevem dagh né lee né mì</l>
     <l n="819">semm andaa a cà a dormì</l>
     <l n="820">giust in l'ora che i olter leven sù.</l>
     <l n="821">Adess mò, orocch, cappon,</l>
     <l n="822">merla, cocô, quajott, occh, barbasgian,</l>
     <l n="823">fis'cee, fee pur baccan,</l>
     <l n="824">degh dent a scarpagoss, che semm al bon.</l>
    </lg>
    <lg n="104">
     <l n="825">Tant'è, fioeuj: intramm dent lee in de l'uss,</l>
     <l n="826">vegnimm lee in cà, e vedemm a scappà via</l>
     <l n="827">quell pocch rest de legria</l>
     <l n="828">e de pas di dì indree, l'è staa on esuss.</l>
     <l n="829">De sto pont desgraziaa</l>
     <l n="830">no gh'è staa pù che guerr, che cattabuj,</l>
     <l n="831">trappol, pastizz, garbuj,</l>
     <l n="832">gir e regir e corna stermenaa.</l>
    </lg>
    <lg n="105">
     <l n="833">Lee cagna, lee ciocchera, lee bosarda,</l>
     <l n="834">lenguasciona, leccarda, desgarbada;</l>
     <l n="835">lee imbrojona, sfacciada,</l>
     <l n="836">starlattona, lunatega, testarda;</l>
     <l n="837">lee zavaj, lee slandrosa,</l>
     <l n="838">lee sguanguana, lee cappa di baltrocch,</l>
     <l n="839">vardee, fioj, in pocch</l>
     <l n="840">che boccon de belee l'eva sta sposa?</l>
    </lg>
    <lg n="106">
     <l n="841">Addrittura el primm dì sù e giò di scar</l>
     <l n="842">d'ora e strasora gent come i correr,</l>
     <l n="843">soldaa, roffiann, patter,</l>
     <l n="844">can borian pussee che on port de mar.</l>
     <l n="845">La cà l'eva on faxall:</l>
     <l n="846">ogni bott gh'eva lì on seccamincion;</l>
     <l n="847">seva nanch pù patron</l>
     <l n="848">(con licenza) on besogn de possè fall.</l>
    </lg>
    <lg n="107">
     <l n="849">Se poeù derviva bocca, a revedess;</l>
     <l n="850">giò la cà e 'l tecc! bestemmi a cattafira!</l>
     <l n="851">sbraggiad, bajad de lira:</l>
     <l n="852">del porch fottuu l'è el manch che me vegness;</l>
     <l n="853">e gh'eva ogni moment</l>
     <l n="854">la conclusion per aria de cusamm</l>
     <l n="855">denanz a quij bonn lamm</l>
     <l n="856">del soldaa sart e del soldaa sargent.</l>
    </lg>
    <lg n="108">
     <l n="857">E sti duu galantomm mej che nè mì</l>
     <l n="858">comandaven i fest lor in cà mia,</l>
     <l n="859">lor la menaven via,</l>
     <l n="860">senza nanca dì catt, de nocc, de dì,</l>
     <l n="861">e sont fin rivaa a quella</l>
     <l n="862">che via de quij pocch or del pasteggià,</l>
     <l n="863">che allora l'eva in cà,</l>
     <l n="864">l'eva grazia a dormì de possè avella.</l>
    </lg>
    <lg n="109">
     <l n="865">Podii domà pensà con che dolor</l>
     <l n="866">la vedeva inscì matta e desbriada,</l>
     <l n="867">sibben giamò visada</l>
     <l n="868">millia voeult del curat, del cogitor.</l>
     <l n="869">Del piang, del desperass</l>
     <l n="870">n'hoo faa pur anch, se n'hoo possuu mai fà;</l>
     <l n="871">e adree a l'onor de cà</l>
     <l n="872">ghe deslenguava anmì de l'istess pass.</l>
    </lg>
    <lg n="110">
     <l n="873">Ma infin poeù a tajagh sù sta vita stramba</l>
     <l n="874">è soltaa foeura a temp on sgonfiament</l>
     <l n="875">col sò compagnament</l>
     <l n="876">de gomit, de rincress, de mal in gamba;</l>
     <l n="877">de moeud che, balcaa i ari,</l>
     <l n="878">hoo quistaa on poo de requi per quaj mes,</l>
     <l n="879">pagaa però bon pes</l>
     <l n="880">col spendegh in petitt tutt el salari.</l>
    </lg>
    <lg n="111">
     <l n="881">Ma sè! pascienza spend; quant ai danee</l>
     <l n="882">van e vegnen, e inscì fussen staa bon</l>
     <l n="883">de fagh intrà reson,</l>
     <l n="884">che sarav staa nagotta a traghj adree.</l>
     <l n="885">Ma on corna... Sentii questa</l>
     <l n="886">che l'è l'ultema infin, la pù gajarda,</l>
     <l n="887">e che el Signor ve guarda</l>
     <l n="888">quant e mai, fuss un can, de sta tempesta.</l>
    </lg>
    <lg n="112">
     <l n="889">L'eva ses mes che seva spos, pocch pù,</l>
     <l n="890">e i coss andaven via con l'andana</l>
     <l n="891">de la fever terzana,</l>
     <l n="892">on dì ben, on dì maa, on poo giò, on poo sù,</l>
     <l n="893">quand ona bella sira</l>
     <l n="894">in del tornà a cà al solet de bottia</l>
     <l n="895">me sont vist dree on'ombria</l>
     <l n="896">come de vun che me tujess de mira.</l>
    </lg>
    <lg n="113">
     <l n="897">Mì che sont omm che tendi ai fatte mee,</l>
     <l n="898">com'è de giust ch'abben de fà la gent,</l>
     <l n="899">no gh'hoo squas nanch faa a ment,</l>
     <l n="900">e andava inà senza voltamm indree;</l>
     <l n="901">ma quand sont staa al Liron,</l>
     <l n="902">lì inscì voltaa el caffè, costù de slanz</l>
     <l n="903">el me fa on solt innanz,</l>
     <l n="904">e el me trà contra el mur cont on button.</l>
    </lg>
    <lg n="114">
     <l n="905">L'eva costù on demoni d'on cilan</l>
     <l n="906">vestii in s'giacché, con sù duu colzonasc</l>
     <l n="907">de tira de pajasc,</l>
     <l n="908">col volt tutt a barbis come on magnan;</l>
     <l n="909">el fava poeù sgarì</l>
     <l n="910">innanz indree per l'aria on nisciorin,</l>
     <l n="911">de fà streng el sesin</l>
     <l n="912">a mezza ona Boemia, olter che a mì.</l>
    </lg>
    <lg n="115">
     <l n="913">Denanz, e giust in mira al mè portell,</l>
     <l n="914">gh'eva in mezz a la strada on'oltra ombria</l>
     <l n="915">che inscì per famm legria</l>
     <l n="916">la pestava sui prej cont on tarell.</l>
     <l n="917">El sarav staa el mè cas</l>
     <l n="918">de rebatt cont i gnocch la prepotenza,</l>
     <l n="919">ma inscambi hoo usaa prudenza</l>
     <l n="920">e hoo faa sto sagrifizzi per la pas.</l>
    </lg>
    <lg n="116">
     <l n="921">Tutt inutel però, chè in de quell menter</l>
     <l n="922">che ghe molli on sghimbiett per scappà in cà,</l>
     <l n="923">me sont sentuu a ciappà</l>
     <l n="924">sul portell mitaa foeura e mitaa denter;</l>
     <l n="925">e lì coj pee in del cuu,</l>
     <l n="926">tal e qual seva inscì a gatton suj sass,</l>
     <l n="927">me fan desgorgà el pass</l>
     <l n="928">e vegnen dent in cort anca lor duu.</l>
    </lg>
    <lg n="117">
     <l n="929">Oh pover mì! Signor! La vita in don,</l>
     <l n="930">sbraggiava a tutta vos del pè di scar,</l>
     <l n="931">e lor adree ai mee sgar</l>
     <l n="932">giò inscì a l'orba pesciad, legnad, s'giaffon:</l>
     <l n="933">infin compar on lumm,</l>
     <l n="934">i lobbi se impienissen de sabett,</l>
     <l n="935">e quij, senza dì on ett,</l>
     <l n="936">ciappen a gamb la porta e van in fumm.</l>
    </lg>
    <lg n="118">
     <l n="937">La Tetton, che me ved a comparì</l>
     <l n="938">tutt sporch, tutt rabuffaa, tutt sanguanent,</l>
     <l n="939">la va in tanto spavent,</l>
     <l n="940">che ghe ciappa i dolor del parturì,</l>
     <l n="941">ghe solta i conversion</l>
     <l n="942">che la sguizza sul lecc come on'inguilla,</l>
     <l n="943">d'avè de fà a tegnilla,</l>
     <l n="944">e de gionta deliqui e strangojon.</l>
    </lg>
    <lg n="119">
     <l n="945">Alto prest, el zerusegh, la comaa!</l>
     <l n="946">acqua, solass, foment, panncald, asee!</l>
     <l n="947">vesinn innanz indree,</l>
     <l n="948">tucc dottoren, tucc platen, fan mercaa;</l>
     <l n="949">intant ven mezza nott,</l>
     <l n="950">gajarda el maa, la donna la peggiora,</l>
     <l n="951">e in pont al bott de l'ora</l>
     <l n="952">Oèe, oèe! cossa l'è? l'è un bell mas'ciott.</l>
    </lg>
    <lg n="120">
     <l n="953">Hin andaa i coss tant ben, grazia al Signor,</l>
     <l n="954">l'è stada tanta la sattisfazion</l>
     <l n="955">che hoo avuu in quella occasion</l>
     <l n="956">per sta proeuva inscì granda del sò amor,</l>
     <l n="957">che, s'ciavo, hoo pensaa pù</l>
     <l n="958">nè ai guaj del temp indree, nè ai soeu caprizzi,</l>
     <l n="959">nè al priguer del stremizzi,</l>
     <l n="960">nè al brusor del buratt che hoo cattaa sù.</l>
    </lg>
    <lg n="121">
     <l n="961">Ma cold e matt d'amor ghe stava adree</l>
     <l n="962">ch'avarev fin vorsuu famm in freguj,</l>
     <l n="963">e a furia d'oeuv, de puj,</l>
     <l n="964">de formaj del mejor di cervellee,</l>
     <l n="965">a furia de struzziamm,</l>
     <l n="966">de stà di nocc intregh senza dormì,</l>
     <l n="967">l'hoo missa in quindes dì</l>
     <l n="968">a la portada de possè pagamm.</l>
    </lg>
    <lg n="122">
     <l n="969">El pagament l'è staa che ona mattina,</l>
     <l n="970">tornand de la bottia per disnà,</l>
     <l n="971">troeuvi netta la cà</l>
     <l n="972">de possegh ballà denter la monfrina.</l>
     <l n="973">Pù ona camisa, on strasc,</l>
     <l n="974">pù on lenzoeu, ona coverta, on piatt, on ramm,</l>
     <l n="975">e lee la ladra infamm</l>
     <l n="976">scappada a fà la crappa, el soldarasc.</l>
    </lg>
    <lg n="123">
     <l n="977">Gesus! che infamitaa! che tradiment!</l>
     <l n="978">Troeuvi in terra ona motta de palpee;</l>
     <l n="979">leggi i letter de lee,</l>
     <l n="980">vedi l'intrigh col sart ciar e patent,</l>
     <l n="981">e vegni in cognizion</l>
     <l n="982">che sò l'eva el begliett, quell del guantin,</l>
     <l n="983">sò el ladrament, sò infin</l>
     <l n="984">anch quell birba d'on fatt del buratton.</l>
    </lg>
    <lg n="124">
     <l n="985">In quell stat de passion, de primm bullor</l>
     <l n="986">me sarev fors scannaa mì come on can,</l>
     <l n="987">se a tertegnimm la man</l>
     <l n="988">no me vegneva in ment quell car amor,</l>
     <l n="989">quell car angerottell,</l>
     <l n="990">quell pover innocent del mè bambin,</l>
     <l n="991">che l'è nanch settemin,</l>
     <l n="992">e el par squasi d'on ann, tant che l'è bell.</l>
    </lg>
    <lg n="125">
     <l n="993">Fioeuj tender de coeur che sii staa chì</l>
     <l n="994">a scoltà i mee lument con cortesia,</l>
     <l n="995">innanz de passà via,</l>
     <l n="996">compatimm, consolemm, piangii con mì;</l>
     <l n="997">piangii col Marchionn,</l>
     <l n="998">col pover Marchionn che sont mì quell,</l>
     <l n="999">striaa e tiraa a bordell</l>
     <l n="1000">da la cappa de tucc i bolgironn.</l>
    </lg>
   </lg>
  </body>
 </text>
</TEI>