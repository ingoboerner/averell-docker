<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Morgante - CANTARE VENTESIMOQUINTO</title>
    <author>Luigi Pulci</author>
   </titleStmt>
   <extent>
    <measure unit="stanza">332</measure>
    <measure unit="line">2656</measure>
   </extent>
   <publicationStmt>
    <publisher>UNED University</publisher>
    <idno>Luigi Pulci_morgante-cantare-ventesimoquin</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Morgante - CANTARE VENTESIMOQUINTO</title>
     <author>Luigi Pulci</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Morgante - CANTARE VENTESIMOQUINTO</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Insino a qui la tua destra, Signore,</l>
     <l n="2">assai mi fu, sanz'altro filo o ingegno,</l>
     <l n="3">a uscir d'ogni laberinto fore;</l>
     <l n="4">ma ora in parte tanto oscura vegno</l>
     <l n="5">che convien che qui mostri il tuo splendore</l>
     <l n="6">il modo a colorir nostro disegno:</l>
     <l n="7">pertanto i tuoi cristian ti raccomando,</l>
     <l n="8">ma sopra tutto il tuo campione Orlando.</l>
    </lg>
    <lg n="2">
     <l n="9">O Carlo, tu se' pur diliberato</l>
     <l n="10">di mandar con disdegno al tuo nimico</l>
     <l n="11">un traditor che t'ha sempre ingannato?</l>
     <l n="12">Non sai tu quanto possi un vizio antico</l>
     <l n="13">in un cor traditor sempre ostinato?</l>
     <l n="14">Tu pensi il re Marsilio fare amico:</l>
     <l n="15">la pace fia col sangue e con la lancia,</l>
     <l n="16">e piangerà tutto il regno di Francia.</l>
    </lg>
    <lg n="3">
     <l n="17">Falserone avea già chiesto licenzia,</l>
     <l n="18">e Ganellon con lui dovea partire;</l>
     <l n="19">e inginocchiossi alla magnificenzia</l>
     <l n="20">di Carlo, e domandò s'altro vuol dire.</l>
     <l n="21">Carlo rispose: - Nella tua prudenzia</l>
     <l n="22">mi fido, e so ch'io non posso perire;</l>
     <l n="23">tu sai il proverbio, e puoi insegnare altrui:</l>
     <l n="24">commetti al savio e lascia fare a lui. -</l>
    </lg>
    <lg n="4">
     <l n="25">Abbraccia Orlando poi quel fraudolente,</l>
     <l n="26">e, innanzi che la pace si conchiuda,</l>
     <l n="27">lo domandò, se gli avea a dir niente,</l>
     <l n="28">che gli scrivessi; e trafelava e suda,</l>
     <l n="29">tante abbracciate fa viziatamente;</l>
     <l n="30">poi baciòe Ulivier, come fe' Giuda,</l>
     <l n="31">ed appiccossi come una mignatta,</l>
     <l n="32">e disse: - Questa sia per pace fatta. -</l>
    </lg>
    <lg n="5">
     <l n="33">Sorrise e disse fra sé il borgognone:</l>
     <l n="34">"O rabi, ave. Io so che tu ne menti".</l>
     <l n="35">Il duca Namo e 'l savio Salamone,</l>
     <l n="36">Ottone e gli altri parean mal contenti,</l>
     <l n="37">ed ebbon sempre ferma oppinione</l>
     <l n="38">che Gan pensassi a nuovi tradimenti;</l>
     <l n="39">ed avean detto il lor parere a Carlo</l>
     <l n="40">che non dovessi a gnun modo mandarlo.</l>
    </lg>
    <lg n="6">
     <l n="41">Ma benché questa andata ognun pur danni,</l>
     <l n="42">lo imperator non vi ponea l'orecchio:</l>
     <l n="43">ché, quando egli è barbato per molti anni,</l>
     <l n="44">convien che molto possi un error vecchio,</l>
     <l n="45">e par di se medesimo s'inganni</l>
     <l n="46">chi s'è sempre veduto in uno specchio:</l>
     <l n="47">era il tempo venuto al tristo pianto</l>
     <l n="48">che Malagigi avea predetto tanto.</l>
    </lg>
    <lg n="7">
     <l n="49">Pareva a Carlo a suo modo di pignere</l>
     <l n="50">un uom, com'era Gan, da queste pratiche,</l>
     <l n="51">da saper ben dissimulare e fignere,</l>
     <l n="52">dove a trattar s'avea cose rematiche;</l>
     <l n="53">e 'l traditor si faceva sospignere,</l>
     <l n="54">mostrando omai che gli pesi le natiche:</l>
     <l n="55">ch'era pur vecchio e molto cagionevole,</l>
     <l n="56">sì che la scusa parea ragionevole.</l>
    </lg>
    <lg n="8">
     <l n="57">E dicea: - Manda il figliuol di Mellone</l>
     <l n="58">a trattar queste cose della Spagna,</l>
     <l n="59">ch'a lui più crederrà Marsilione. -</l>
     <l n="60">E non dicea dove sta la magagna:</l>
     <l n="61">che questo tordo avea bianco il groppone</l>
     <l n="62">da rimanere alla pania o la ragna,</l>
     <l n="63">cioè prigion da non lasciare in fretta;</l>
     <l n="64">e mostrògli più volte la civetta.</l>
    </lg>
    <lg n="9">
     <l n="65">Perché e' pensava: "Se costui vi resta,</l>
     <l n="66">Marsilio arà ciò che vuole a sua posta</l>
     <l n="67">sanza metter più lancia in su la resta,</l>
     <l n="68">e dirà a questa ch'ella è buona posta".</l>
     <l n="69">E cognosceva la spiga alla resta,</l>
     <l n="70">ché Falserone ha veduto alla posta,</l>
     <l n="71">e le sue maliziette avea ben conte,</l>
     <l n="72">che consigliava che v'andassi il conte,</l>
    </lg>
    <lg n="10">
     <l n="73">dicendo a Carlo: - Il re Marsilio sa</l>
     <l n="74">ch'Orlando è mal contento, perché e' fu</l>
     <l n="75">colui che inver la Spagna acquistata ha</l>
     <l n="76">e morto Serpentino e Ferraù.</l>
     <l n="77">Io ti dirò la pura verità:</l>
     <l n="78">io il manderei sanza pensarvi più.</l>
     <l n="79">E basti io dico; io so tu intendi: mandalo,</l>
     <l n="80">ché potrebbe pur nascer qualche scandalo. -</l>
    </lg>
    <lg n="11">
     <l n="81">E nel partire avea detto a Orlando:</l>
     <l n="82">- Io so che il mio signor qualche giannetto</l>
     <l n="83">ti manderà in qua presto, perché, quando</l>
     <l n="84">io mi parti', già me l'aveva detto. -</l>
     <l n="85">Così di giorno in giorno cavalcando</l>
     <l n="86">sen va con Falseron quel maladetto,</l>
     <l n="87">ed avea l'arco e l'archetto parato,</l>
     <l n="88">ed aspettava d'esser domandato.</l>
    </lg>
    <lg n="12">
     <l n="89">Domandò Falseron più volte come</l>
     <l n="90">e' s'intendea con Orlando e 'l marchese;</l>
     <l n="91">e quando e' crede averlo per le chiome,</l>
     <l n="92">la nebbia strinse, e fummo e vento prese:</l>
     <l n="93">ch'a Siragozza vuol condur le some</l>
     <l n="94">Gano, e risponde "messere, albanese",</l>
     <l n="95">e salta pur di Bacchillone in Arno:</l>
     <l n="96">e il bacchillone è chi tentava indarno.</l>
    </lg>
    <lg n="13">
     <l n="97">Intese Falseron, come discreto,</l>
     <l n="98">che Ganellon con Marsilio riserba</l>
     <l n="99">a scoprir della mente il suo segreto</l>
     <l n="100">e ruminava altro che fieno o erba;</l>
     <l n="101">sì che forse meglio era starsi cheto,</l>
     <l n="102">perché e' vedeva ancor la sorba acerba;</l>
     <l n="103">ed avea d'Ulivier notato il motto,</l>
     <l n="104">e 'l bacio dato come Scariotto.</l>
    </lg>
    <lg n="14">
     <l n="105">E scrisse al re Marsilio che veniva</l>
     <l n="106">imbasciatore il signor di Maganza,</l>
     <l n="107">che porterà la palma con l'uliva:</l>
     <l n="108">che l'onorassi più sù che l'usanza,</l>
     <l n="109">ché forse i suoi pensier verranno a riva,</l>
     <l n="110">e insino a qui n'avea buona speranza,</l>
     <l n="111">se si mettessi diligenzia a questo;</l>
     <l n="112">ch'a bocca poi gli chioserebbe il testo.</l>
    </lg>
    <lg n="15">
     <l n="113">Quando Marsilio intese come Gano</l>
     <l n="114">era mandato come falsa rozza,</l>
     <l n="115">per onorarlo ogni signor pagano</l>
     <l n="116">e tutta la sua corte insieme accozza.</l>
     <l n="117">Intanto, trapassando un colle, un piano,</l>
     <l n="118">s'appressa Ganellone a Siragozza;</l>
     <l n="119">sì che Marsilio si partì in persona,</l>
     <l n="120">e ognuno segnitava la Corona.</l>
    </lg>
    <lg n="16">
     <l n="121">Quindici miglia fuor della cittate</l>
     <l n="122">venne Marsilio incontra a Ganellone,</l>
     <l n="123">con tutte le sue gente ammaestrate</l>
     <l n="124">che, giunti, ognuno smonti dell'arcione;</l>
     <l n="125">e molte ceremonie ebbe ordinate,</l>
     <l n="126">ed acconciossi in bocca Cicerone;</l>
     <l n="127">e scese in terra, come appresso è giunto.</l>
     <l n="128">Ma Ganellon sapea la soia appunto;</l>
    </lg>
    <lg n="17">
     <l n="129">e disse: - Che vuoi tu, Marsilio, fare?</l>
     <l n="130">Non debbe al servo far per certo questo</l>
     <l n="131">il mio signor, che mi dèe comandare. -</l>
     <l n="132">E dismontato della sella presto,</l>
     <l n="133">si volle al re Marsilio inginocchiare;</l>
     <l n="134">se non che e' disse: - E' non sarebbe onesto,</l>
     <l n="135">sendo mandato dal tuo imperatore. -</l>
     <l n="136">Ed abbracciârsi con sincero amore.</l>
    </lg>
    <lg n="18">
     <l n="137">Tutti i baroni, in terra inginocchiati,</l>
     <l n="138">Ganellone abbraccioron con gran festa;</l>
     <l n="139">e poi ch'e' furon tutti rimontati,</l>
     <l n="140">si trasse il re Marsilio una sua vesta</l>
     <l n="141">dove eran certi falcon ricamati,</l>
     <l n="142">e misse al conte Gano indosso questa</l>
     <l n="143">con le sue man, con gran magnificenzia,</l>
     <l n="144">per dimostrar maggior benivolenzia.</l>
    </lg>
    <lg n="19">
     <l n="145">Poi gli dicea pel cammin ragionando:</l>
     <l n="146">- Come sta Carlo? Che è del duca Namo?</l>
     <l n="147">Che d'Ulivier? Che del mio caro Orlando?</l>
     <l n="148">Ora ecco il nostro Gan qui, ch'io tanto amo;</l>
     <l n="149">ecco il tuo Bianciardino. - E cavalcando</l>
     <l n="150">avea sempre alla bocca o l'esca o l'amo.</l>
     <l n="151">E 'l traditor gli ride l'occhiolino,</l>
     <l n="152">ed abbracciò più volte Bianciardino.</l>
    </lg>
    <lg n="20">
     <l n="153">Ma poi che furon presso alla città,</l>
     <l n="154">l'alta regina e molte damigelle</l>
     <l n="155">incontra venne e grande onor gli fa,</l>
     <l n="156">e saltan tutte della sella quelle.</l>
     <l n="157">E Ganellon dicea, ser Benlesà:</l>
     <l n="158">- Cadute in terra qua mi par le stelle</l>
     <l n="159">o le ninfe fuggite di Diana. -</l>
     <l n="160">Disse la dama: - Che è di Gallerana? -</l>
    </lg>
    <lg n="21">
     <l n="161">Rispose il conte Gan: - Magna regina,</l>
     <l n="162">Gallerana m'impose una imbasciata:</l>
     <l n="163">che, bench'ella sia fatta parigina,</l>
     <l n="164">non ha la patria sua dimenticata,</l>
     <l n="165">e forse assalteravvi una mattina</l>
     <l n="166">a Siragozza, e non sarà aspettata;</l>
     <l n="167">ch'ogni uccello aborrisce al suo nimico</l>
     <l n="168">e riveder s'allegra il nidio antico.</l>
    </lg>
    <lg n="22">
     <l n="169">E nel partir mi diè questo gioiello;</l>
     <l n="170">ma maggior cose disse arrecherebbe. -</l>
     <l n="171">Rispose presto la reina a quello:</l>
     <l n="172">- Gallerana farà quel ch'ella debbe</l>
     <l n="173">di riveder la patria e 'l suo fratello,</l>
     <l n="174">che so che poi contento si morrebbe;</l>
     <l n="175">e ciò che manda lei, sia il ben venuto,</l>
     <l n="176">e così quel da ch'io l'ho ricevuto. -</l>
    </lg>
    <lg n="23">
     <l n="177">Per Siragozza si facevan balli</l>
     <l n="178">e giochi e personaggi e fuochi e tresche,</l>
     <l n="179">e chi correva dinanzi a' cavalli,</l>
     <l n="180">buffoni e scoccobrin fanno moresche;</l>
     <l n="181">e gettan da' balcon fior bianchi e gialli</l>
     <l n="182">le dame addosso alle gente francesche;</l>
     <l n="183">e tutti i moricin gridon per ciancia:</l>
     <l n="184">- Mongioia! - e - Carlo! - e - San Dionigi! - e - Francia! -</l>
    </lg>
    <lg n="24">
     <l n="185">E' pareva quel giorno veramente</l>
     <l n="186">che tornò Furio alla città degna alma,</l>
     <l n="187">ché correva a veder tutta le gente,</l>
     <l n="188">e non mancò se non gittar la palma.</l>
     <l n="189">Ma così tosto sarà ancor dolente</l>
     <l n="190">questa città, ch'oggi parea sì in calma</l>
     <l n="191">e reputava il suo salvator Gano</l>
     <l n="192">che dovessi portar la pace in mano.</l>
    </lg>
    <lg n="25">
     <l n="193">Era il palagio del re Bianciardino</l>
     <l n="194">presso alla corte di Marsilione:</l>
     <l n="195">il re con tutto il popol saracino</l>
     <l n="196">accompagnoron quivi Ganellone,</l>
     <l n="197">acciò che quel diavol tentennino</l>
     <l n="198">tentassi Gan, ch'era la tentazione;</l>
     <l n="199">e così va furcifer con furcifero,</l>
     <l n="200">poi che il diavol vuol tentar Lucifero.</l>
    </lg>
    <lg n="26">
     <l n="201">L'altra mattina, il consiglio adunato,</l>
     <l n="202">Marsilio fece una sedia parare</l>
     <l n="203">d'incontra a sé, perché il sinistro lato</l>
     <l n="204">non si potessi dal destro notare;</l>
     <l n="205">e Gan con grande onor fu accompagnato,</l>
     <l n="206">e tutto il popol veniva ascoltare</l>
     <l n="207">lo imbasciator che di Francia è venuto,</l>
     <l n="208">ch'ognun s'avea della pace creduto.</l>
    </lg>
    <lg n="27">
     <l n="209">Posti a sedere il re Marsilio e Gano,</l>
     <l n="210">quivi era Falserone e Balugante,</l>
     <l n="211">e Bianciardino appresso, e Gallerano</l>
     <l n="212">e l'Arcaliffa ed alcun amirante.</l>
     <l n="213">Guardato un tratto il gran popol pagano,</l>
     <l n="214">quel traditor che le sa tutte quante</l>
     <l n="215">rivolse il viso al re Marsilione,</l>
     <l n="216">poi cominciò la sua degna orazione:</l>
    </lg>
    <lg n="28">
     <l n="217">- Quel vero Iddio che fece la natura,</l>
     <l n="218">e dètte prima alle angeliche squadre</l>
     <l n="219">la forma, il loco, il moto e la misura,</l>
     <l n="220">poi nel campo amascen fe' il nostro padre,</l>
     <l n="221">che creato non fu, ma creatura,</l>
     <l n="222">onde tutti dannòe la prima madre,</l>
     <l n="223">salvi e mantenga il bel vessillo e degno</l>
     <l n="224">del re Marsilio in grande stato e regno.</l>
    </lg>
    <lg n="29">
     <l n="225">Del mio signor l'alta Corona e magna</l>
     <l n="226">mi manda a te, famoso saracino,</l>
     <l n="227">a far la pace e renderti la Spagna,</l>
     <l n="228">come trattato fu con Bianciardino:</l>
     <l n="229">cioè sotto tua insegna si rimagna;</l>
     <l n="230">e giura a te per l'ossa di Pipino</l>
     <l n="231">che vuol che questa sia, poi che ti piace,</l>
     <l n="232">ultima, vera e intemerata pace.</l>
    </lg>
    <lg n="30">
     <l n="233">Ma perché' saracin vengon da Sarra</l>
     <l n="234">che non tenne la legge di Macone,</l>
     <l n="235">come la vostra Bibbia e nostra narra,</l>
     <l n="236">vuol che tu abbi la iuridizione,</l>
     <l n="237">cioè che tu comandi, imperi e garra;</l>
     <l n="238">ma che più oltre non sare' ragione</l>
     <l n="239">che chi è battezzato si sbattezzi,</l>
     <l n="240">acciò che Cristo non si scandelezzi.</l>
    </lg>
    <lg n="31">
     <l n="241">E perché al conte Orlando fue promesso</l>
     <l n="242">di coronarlo di questo paese,</l>
     <l n="243">sappi ch'Orlando il primo m'ha commesso</l>
     <l n="244">e mostro il petto aperto e 'l cor palese</l>
     <l n="245">che vuol che sia tutto tuo regno espresso;</l>
     <l n="246">e non guardar che giurassi al marchese</l>
     <l n="247">non menar la sua sposa Alda la bella</l>
     <l n="248">se già non fussi coronata quella.</l>
    </lg>
    <lg n="32">
     <l n="249">Dunque, Marsilio, tu non hai perduto</l>
     <l n="250">d'avere il Mainetto tuo allevato,</l>
     <l n="251">ché si ricorda ben, come è dovuto,</l>
     <l n="252">quanto in tua corte tu l'abbi onorato,</l>
     <l n="253">e pentesi aver teco combattuto;</l>
     <l n="254">se non ch'e' dice: "Il tempo è pur passato</l>
     <l n="255">con fama insin che l'uno e l'altro è veglio",</l>
     <l n="256">ed ogni cosa reputa pel meglio.</l>
    </lg>
    <lg n="33">
     <l n="257">Da ogni parte che tu vuoi, Marsilio,</l>
     <l n="258">ti proverrò che Carlo t'ama e stima,</l>
     <l n="259">perché molto conforme è il tuo aussilio,</l>
     <l n="260">e per l'altra ragion ch'io dissi prima,</l>
     <l n="261">quando tu l'allevasti come filio.</l>
     <l n="262">E se tu ti levassi troppo in cima,</l>
     <l n="263">tra le guerre di Francia e della Spagna</l>
     <l n="264">quando si perde e quando si guadagna;</l>
    </lg>
    <lg n="34">
     <l n="265">ma sempre assai s'acquista d'ogni parte,</l>
     <l n="266">cioè che vi s'acquista esperienzia:</l>
     <l n="267">Carlo ha ben letto nelle antiche carte,</l>
     <l n="268">ed Alcuin fatto ha la Sapienzia</l>
     <l n="269">e legge in ogni facultate ed arte.</l>
     <l n="270">Pertanto io fermerò questa sentenzia:</l>
     <l n="271">che non s'acquista sanza ostacul fama,</l>
     <l n="272">perché l'una virtù l'altra a sé chiama.</l>
    </lg>
    <lg n="35">
     <l n="273">E però consigliava Scipione</l>
     <l n="274">che si dovessi conservar Cartagine,</l>
     <l n="275">acciò che Roma avessi oppugnazione</l>
     <l n="276">in terra, e così in mar qualche voragine,</l>
     <l n="277">per non istare in ozio le persone,</l>
     <l n="278">se surgessi d'Anibal qualche imagine:</l>
     <l n="279">perché e' sapea ch'ogni virtù quel doma,</l>
     <l n="280">e che doveva ancor far cader Roma.</l>
    </lg>
    <lg n="36">
     <l n="281">Dico così che il tuo certame o gara</l>
     <l n="282">con Carlo l'uno e l'altro ha fatto degno,</l>
     <l n="283">ché combattendo e vivendo s'appara,</l>
     <l n="284">e intanto onor s'acquista, gloria e regno:</l>
     <l n="285">però la tua grandezza gli fia cara,</l>
     <l n="286">poi che tutto riesce al suo disegno.</l>
     <l n="287">Vera cosa è che pel regno di Francia</l>
     <l n="288">più sicura è la pace che la lancia.</l>
    </lg>
    <lg n="37">
     <l n="289">E perché Falseron detto ci avea</l>
     <l n="290">come tu avevi già le gente armate</l>
     <l n="291">in punto, poi che sentisti d'Antea,</l>
     <l n="292">e la cagion che non furon mandate</l>
     <l n="293">fu ch'ognun già del Danese sapea,</l>
     <l n="294">Carlo ringrazia la tua maestate</l>
     <l n="295">ed offerisce a te, quando e' bisogna,</l>
     <l n="296">la Francia e la Brettagna e la Borgogna,</l>
    </lg>
    <lg n="38">
     <l n="297">Inghilterra, la Fiandra e sua possanza,</l>
     <l n="298">i paladini e tutta la sua corte</l>
     <l n="299">e tutte le mie forze di Maganza,</l>
     <l n="300">e in un corpo due anime consorte,</l>
     <l n="301">pace, lega, amicizia e fratellanza</l>
     <l n="302">che divider non possi altro che morte,</l>
     <l n="303">alter alterius onera portando;</l>
     <l n="304">e così confirmato ha il nostro Orlando. -</l>
    </lg>
    <lg n="39">
     <l n="305">Molte altre cose ancor Ganellon disse,</l>
     <l n="306">che fe' maravigliar chi intorno ascolta;</l>
     <l n="307">e replicò tutte le guerre o risse,</l>
     <l n="308">che Demostene parve a quella volta,</l>
     <l n="309">e donde prima l'orrigin venisse;</l>
     <l n="310">tanto che fu questa orazion raccolta</l>
     <l n="311">e scritta, e molto commendato quello,</l>
     <l n="312">ché gl'intinse la lingua nel cervello.</l>
    </lg>
    <lg n="40">
     <l n="313">E tentò insin della fede Marsilio,</l>
     <l n="314">dicendo: - A te solo una cosa or manca,</l>
     <l n="315">perché l'anima tua ne va in essilio</l>
     <l n="316">giù nell'inferno dove è Malabranca:</l>
     <l n="317">ricognoscere il Padre vero e 'l Filio: -</l>
     <l n="318">guarda se potea poi ciurmare in panca!</l>
     <l n="319">- ché, se tu confessassi il ver Vangelo,</l>
     <l n="320">tu saresti felice al mondo e in Cielo. -</l>
    </lg>
    <lg n="41">
     <l n="321">Tutto faceva il traditor con arte,</l>
     <l n="322">ch'un certo santaficca parer vuole.</l>
     <l n="323">Marsilio, come e' venne a questa parte,</l>
     <l n="324">mostrò che l'avea tocco dove e' duole,</l>
     <l n="325">e disse: - Ognun si legga le sue carte -,</l>
     <l n="326">ché cognobbe di Gan ben le parole;</l>
     <l n="327">e fece la risposta egregia e magna</l>
     <l n="328">di Carlo e della pace e della Spagna.</l>
    </lg>
    <lg n="42">
     <l n="329">Poi finse una sua certa novelletta:</l>
     <l n="330">- In una selva presso a Siragozza,</l>
     <l n="331">per quel ch'io udi' già dire in Tolletta</l>
     <l n="332">dove ogni nigromante si raccozza,</l>
     <l n="333">è una buca nello entrare stretta,</l>
     <l n="334">ma poi sotterra molto spazio ingozza,</l>
     <l n="335">dove stanno a guardar sei gran colonne</l>
     <l n="336">certi spirti gentil con varie gonne.</l>
    </lg>
    <lg n="43">
     <l n="337">L'una colonna dicon che par d'oro,</l>
     <l n="338">l'altra d'argento, e poi rame, e poi ferro;</l>
     <l n="339">l'altra è di stagno tutto puro e soro,</l>
     <l n="340">e l'ultima di piombo, s'io non erro.</l>
     <l n="341">Io non credetti alcun tempo a costoro,</l>
     <l n="342">però che il ver con la ragion l'afferro,</l>
     <l n="343">sì che già molti vi mandai in effetto;</l>
     <l n="344">e ritornati, così m'hanno detto:</l>
    </lg>
    <lg n="44">
     <l n="345">"Queste colonne son significate</l>
     <l n="346">per le sei fede, e quella d'oro è prima;</l>
     <l n="347">l'altre, secondo poi la qualitate,</l>
     <l n="348">di grado in grado più e men si stima:</l>
     <l n="349">quivi son le carattere segnate</l>
     <l n="350">di cui convien ch'ogni anima s'imprima</l>
     <l n="351">e la sua fede elegga in questo chiostro</l>
     <l n="352">prima che infusa sia nel corpo nostro.</l>
    </lg>
    <lg n="45">
     <l n="353">Gli spiriti che guardan questo loco,</l>
     <l n="354">mentre l'anime passano, ognun priega;</l>
     <l n="355">elle sen vanno come uccello a gioco:</l>
     <l n="356">volgonsi a quella ove il desio le piega,</l>
     <l n="357">perché ancor semplicette sanno poco,</l>
     <l n="358">ma pur libero arbitrio non si nega;</l>
     <l n="359">quella che abbraccion, poi la fede è loro:</l>
     <l n="360">beato a quel ch'abbracciato arà l'oro".</l>
    </lg>
    <lg n="46">
     <l n="361">Io parlo per paraboli a chi intende,</l>
     <l n="362">ch'io so che tu se' pur quel Gano antico</l>
     <l n="363">a cui bianco per nero non si vende,</l>
     <l n="364">e non si scambia il dattero col fico.</l>
     <l n="365">Ma sopra tutto un giusto amor raccende</l>
     <l n="366">di riveder sì caro e vero amico,</l>
     <l n="367">e ringrazio colui che t'ha mandato,</l>
     <l n="368">non so se Carlo o dal Cielo ordinato. -</l>
    </lg>
    <lg n="47">
     <l n="369">- Poi che il parlar tra costor fu finito</l>
     <l n="370">e partito il gran popol saracino,</l>
     <l n="371">el conte Gan con gran corte n'è ito</l>
     <l n="372">al bel palazzo del re Bianciardino.</l>
     <l n="373">Marsilio fece un solenne convito</l>
     <l n="374">l'altra mattina ordinar nel giardino,</l>
     <l n="375">e Gan vi venne, e portò quella vesta</l>
     <l n="376">ch'e' gli donòe, per far più allegra festa.</l>
    </lg>
    <lg n="48">
     <l n="377">Ma drento nella mente sua lavora</l>
     <l n="378">un pensier ch'era amaro, oscuro e fosco,</l>
     <l n="379">e dicea: "Che farò? Pentomi io ancora?</l>
     <l n="380">Questo peccato, poi ch'io lo cognosco,</l>
     <l n="381">tanto è più grave; e già s'appressa l'ora".</l>
     <l n="382">Ma l'anima avea già beuto il tòsco:</l>
     <l n="383">e non isperi ignun con Dio concordia,</l>
     <l n="384">passato il segno di misericordia.</l>
    </lg>
    <lg n="49">
     <l n="385">O sodalizio, o maladetto loco</l>
     <l n="386">dove fu perpetrato tanto male!</l>
     <l n="387">Vennon quante vivande e feste e gioco</l>
     <l n="388">richiedeva il convito triunfale,</l>
     <l n="389">e ciò ch'io ne dicessi sare' poco;</l>
     <l n="390">e 'l traditor crudele e micidiale,</l>
     <l n="391">benché tutto turbato è in suo segreto,</l>
     <l n="392">si dimostrava il dì più che mai lieto.</l>
    </lg>
    <lg n="50">
     <l n="393">Avea da Falseron Marsilio inteso</l>
     <l n="394">ciò che Gan pel cammino aveva fatto,</l>
     <l n="395">e che nel parlar suo poco ha compreso,</l>
     <l n="396">se non che tanto n'aveva ritratto</l>
     <l n="397">che gli pareva vederlo sospeso,</l>
     <l n="398">e non mostrassi quel che drento è piatto,</l>
     <l n="399">e che volessi a lui dir qualche cosa</l>
     <l n="400">ch'ancor nella sua mente era dubbiosa.</l>
    </lg>
    <lg n="51">
     <l n="401">E Bianciardin, ch'era con Gan molto uso,</l>
     <l n="402">provato avea per iscalzargli il dente</l>
     <l n="403">tutti i suoi ferri, e poi del tarabuso</l>
     <l n="404">l'artiglio, e non avea fatto niente:</l>
     <l n="405">sì che Marsilio restava confuso,</l>
     <l n="406">ché interpetrar nol potea facilmente,</l>
     <l n="407">e cognosceva che v'è macchia e dolo;</l>
     <l n="408">ed accordârsi che e' tentassi solo.</l>
    </lg>
    <lg n="52">
     <l n="409">Dopo molti piacer, sollazzi e balli,</l>
     <l n="410">canti, giuochi, buffoni, come è usanza,</l>
     <l n="411">e corso cervi, alepardi e cavalli</l>
     <l n="412">per onorare il signor di Maganza,</l>
     <l n="413">Marsilio chiamò a sé certi vassalli,</l>
     <l n="414">perché s'aveva a ballare altra danza,</l>
     <l n="415">e finse che la festa omai rincresca</l>
     <l n="416">ed ordinò ch'ognun fuor del parco esca.</l>
    </lg>
    <lg n="53">
     <l n="417">Rimasi soli Marsilione e Gano,</l>
     <l n="418">il re si volse con allegra fronte</l>
     <l n="419">e disse: - Imbasciator, - presa la mano</l>
     <l n="420">- tu sai il proverbio: la mattina il monte</l>
     <l n="421">vicitare alle volte è grato e sano;</l>
     <l n="422">poi, verso sera, vicitar la fonte. -</l>
     <l n="423">Era già vespro e più che mezzo il giorno;</l>
     <l n="424">e così inverso una fonte n'andorno.</l>
    </lg>
    <lg n="54">
     <l n="425">Posti a sedere e ragguardato un poco,</l>
     <l n="426">laudò la fonte Gan, ch'assai gli piacque,</l>
     <l n="427">però che tutto è circundato il loco</l>
     <l n="428">di pomi, e fresche e cristalline l'acque;</l>
     <l n="429">ma non poterno spegnere il gran foco</l>
     <l n="430">onde principio al gran peccato nacque.</l>
     <l n="431">Poi cominciò Marsilio come amico</l>
     <l n="432">a ragionar con Gan del tempo antico.</l>
    </lg>
    <lg n="55">
     <l n="433">E cominciossi insino dal Mainetto,</l>
     <l n="434">e come Gallerana amassi quello</l>
     <l n="435">mentre ch'egli era in corte giovinetto,</l>
     <l n="436">molto pronto, leggiadro e savio e bello;</l>
     <l n="437">e come prima s'avvide nel petto</l>
     <l n="438">ardea di questi amanti Mongibello,</l>
     <l n="439">e che per gentilezza tacer volse</l>
     <l n="440">di quel che in verità spesso gli dolse;</l>
    </lg>
    <lg n="56">
     <l n="441">e che pensava d'aversi allevato,</l>
     <l n="442">non altrimenti che 'l suo Zambugeri,</l>
     <l n="443">un altro figlio di lui proprio nato,</l>
     <l n="444">perché lo tenne in corte volentieri</l>
     <l n="445">e molto fu alcun tempo onorato;</l>
     <l n="446">e che fatti gli avea mille piaceri;</l>
     <l n="447">poi gli volse la punta della lancia</l>
     <l n="448">come in mano ebbe lo scettro di Francia.</l>
    </lg>
    <lg n="57">
     <l n="449">E disse poi delle guerre passate;</l>
     <l n="450">e quante ingiurie gli avea fatte Carlo</l>
     <l n="451">onestamente furon ricordate,</l>
     <l n="452">dicendo: - A sicurtà con teco parlo -</l>
     <l n="453">con parole pur destre accomodate,</l>
     <l n="454">per mostrar come al cor gli rode un tarlo</l>
     <l n="455">a ricordarsi del tempo preterito,</l>
     <l n="456">e che aveva da lui cattivo merito;</l>
    </lg>
    <lg n="58">
     <l n="457">e che gli aveva tre volte la Spagna</l>
     <l n="458">tolta, e volea pur coronarne il conte;</l>
     <l n="459">e ricordava al signor di Magagna,</l>
     <l n="460">non di Maganza, tutte le sue onte;</l>
     <l n="461">che, per veder se Marsilio si lagna</l>
     <l n="462">da beffe, gli occhi affisòe nella fonte,</l>
     <l n="463">e non guardava sé come Narciso,</l>
     <l n="464">ma gli atti e' gesti di Marsilio al viso.</l>
    </lg>
    <lg n="59">
     <l n="465">E Marsilio anche, poi che vide attento</l>
     <l n="466">Gano in su questo, riprese speranza,</l>
     <l n="467">e le vele adattòe secondo il vento,</l>
     <l n="468">e mutò presto nuovo suono e danza;</l>
     <l n="469">e mostrò che il valor suo non è spento,</l>
     <l n="470">che avea tesoro ancor molto e possanza,</l>
     <l n="471">e come e' fussi Orlando un giorno morto,</l>
     <l n="472">che mosterrebbe a Carlo egli avea il torto.</l>
    </lg>
    <lg n="60">
     <l n="473">Questo dicea come prudente quello,</l>
     <l n="474">per veder s'a la trappola guidarlo</l>
     <l n="475">volea quel traditor malvagio e fello,</l>
     <l n="476">ché poco poi si curava di Carlo.</l>
     <l n="477">Ma come e' gli ebbe tocco quel zimbello,</l>
     <l n="478">non bisognò più Gano stuzzicarlo</l>
     <l n="479">né tirar sì che si spicchi la coda;</l>
     <l n="480">e il capo alzò, pien di malizia e froda.</l>
    </lg>
    <lg n="61">
     <l n="481">Questo ultimo parlar fu quella chiave</l>
     <l n="482">la qual con mille ingegni aperse il core</l>
     <l n="483">a Ganellon, tanto volse soave;</l>
     <l n="484">e sospiròe più volte il traditore</l>
     <l n="485">come chi cosa dir vuol dura e grave;</l>
     <l n="486">poi disse: - O savio, astuto tentatore</l>
     <l n="487">che mi costrigni a scoprir le mie colpe,</l>
     <l n="488">noi saren, veggo, in un sacco due volpe.</l>
    </lg>
    <lg n="62">
     <l n="489">Tu vuoi che muoia Orlando, e così sia;</l>
     <l n="490">ed Ulivieri; e sai della guanciata</l>
     <l n="491">che mi diè in corte e della ingiuria mia</l>
     <l n="492">che nel core e nel volto è ancor segnata.</l>
     <l n="493">E Falseron credette per la via</l>
     <l n="494">avermi, e Bianciardin qua la ballata</l>
     <l n="495">più volte ha ribeccata, e 'l suo palagio</l>
     <l n="496">mi désti, ch'a tentar quello avessi agio;</l>
    </lg>
    <lg n="63">
     <l n="497">e Falseron fe' in Francia l'abbracciate</l>
     <l n="498">col conte Orlando, e del suo Ferraùe</l>
     <l n="499">furon tutte le ingiurie perdonate,</l>
     <l n="500">non so se con la lingua o col cor fue:</l>
     <l n="501">tutte le vostre astuzie ho ben notate;</l>
     <l n="502">e ritentò più d'una volta e due</l>
     <l n="503">se ti poteva in qua guidare Orlando:</l>
     <l n="504">però il venne co' baci sciloppando.</l>
    </lg>
    <lg n="64">
     <l n="505">Ma perché formicon vecchio è di sorbo</l>
     <l n="506">che non isbuca all'accetta o 'l martello,</l>
     <l n="507">tu potresti aspettar, Marsilio, il corbo,</l>
     <l n="508">ché sai ch'egli è molto malvagio uccello,</l>
     <l n="509">ed ha con teco l'animo sì torbo</l>
     <l n="510">ch'a Siragozza non verrebbe quello,</l>
     <l n="511">ché si tien della Spagna ingiuriato,</l>
     <l n="512">donde e' pensava d'esser coronato.</l>
    </lg>
    <lg n="65">
     <l n="513">Ma s'io tel conducessi in Roncisvalle?</l>
     <l n="514">Io non ti chieggo, come Giuda, argento;</l>
     <l n="515">ma vuolsi queste cose ben pensalle</l>
     <l n="516">e misurar, non ch'una volta, cento:</l>
     <l n="517">ché questo è grave peso alle mie spalle.</l>
     <l n="518">Né vo' che sia chiamato tradimento,</l>
     <l n="519">ch'io porto d'Ulivier nel viso il segno,</l>
     <l n="520">e licito ogni cosa è per isdegno. -</l>
    </lg>
    <lg n="66">
     <l n="521">Quando Marsilio intese Ganellone</l>
     <l n="522">che va su per la fatta a buon cammino,</l>
     <l n="523">parvegli tempo a metter l'artimone</l>
     <l n="524">e non calare or più il timon latino;</l>
     <l n="525">e va per Bianciardino e Falserone</l>
     <l n="526">per un uscio segreto del giardino,</l>
     <l n="527">e ritornò dove il malvagio conte</l>
     <l n="528">Ganellone aspettava a quella fonte;</l>
    </lg>
    <lg n="67">
     <l n="529">e replicò ciò ch'e' gli aveva detto,</l>
     <l n="530">però che a questi nulla era segreto,</l>
     <l n="531">e come e' gli avea aperto il core e 'l petto;</l>
     <l n="532">e molto ognun di lor si fece lieto.</l>
     <l n="533">O traditor ribaldo e maladetto</l>
     <l n="534">che non cura più Iddio né suo decreto!</l>
     <l n="535">e disse: "Tante te n'ho fatte omai,</l>
     <l n="536">Cristo, che questa mi perdonerai.</l>
    </lg>
    <lg n="68">
     <l n="537">L'anima mia dove ella debbe gire</l>
     <l n="538">credo che sia l'alloggiamento or preso,</l>
     <l n="539">e non può la sentenzia preterire.</l>
     <l n="540">Ulivier tante volte m'ha offeso</l>
     <l n="541">ch'io non intendo viver né morire</l>
     <l n="542">che merito per merito fia reso;</l>
     <l n="543">e s'io non porto questa ingiuria meco,</l>
     <l n="544">contento me ne vo nel mondo cieco".</l>
    </lg>
    <lg n="69">
     <l n="545">Era Gan traditor di sua natura,</l>
     <l n="546">prescito più che Giuda Scariotto;</l>
     <l n="547">ma non offenda ignun sanza paura</l>
     <l n="548">della vendetta, e noti bene il motto</l>
     <l n="549">che per disperazion l'uom s'assicura</l>
     <l n="550">e dice: "Se il disegno fia pur rotto,</l>
     <l n="551">come Fortuna alle volte ingarbuglia,</l>
     <l n="552">che fia? Mort'io, mort'una mosca in Puglia".</l>
    </lg>
    <lg n="70">
     <l n="553">Il tradimento Gano ha disegnato:</l>
     <l n="554">ch'Orlando in Roncisvalle venir debbe</l>
     <l n="555">a ricevere un don che fia mandato,</l>
     <l n="556">il qual sempre tributo poi sarebbe;</l>
     <l n="557">e Carlo a Piè di Porto abbi aspettato;</l>
     <l n="558">e che quivi la pace si farebbe,</l>
     <l n="559">dove Marsilio andar vuole in persona</l>
     <l n="560">e inginocchiarsi a sua santa Corona;</l>
    </lg>
    <lg n="71">
     <l n="561">e che voleva infin baciarli il piede</l>
     <l n="562">e far con lui sincera e vera pace,</l>
     <l n="563">e che, se il Mainetto suo rivede,</l>
     <l n="564">dirà qual Simion: "Come a te piace,</l>
     <l n="565">l'anima mia omai, Signor, recede";</l>
     <l n="566">e tutte cose che parran capace,</l>
     <l n="567">digeste, essaminate a parte a parte,</l>
     <l n="568">con mille scaltrimenti e con mille arte:</l>
    </lg>
    <lg n="72">
     <l n="569">Orlando in Roncisvalle, come io dico,</l>
     <l n="570">per fare al re Marsilio compagnia,</l>
     <l n="571">che paressi deposto ogni odio antico,</l>
     <l n="572">e il tributo ricevere: il qual fia</l>
     <l n="573">le frutte amare di frate Alberico.</l>
     <l n="574">Ma mentre Ganellon questo dicìa,</l>
     <l n="575">cadde la sedia ove Marsilio siede,</l>
     <l n="576">e la cagion non s'intendeva o vede.</l>
    </lg>
    <lg n="73">
     <l n="577">Ma miracol non è quel che il Ciel vuole.</l>
     <l n="578">Poi appariron gran prodigi e segni:</l>
     <l n="579">e' si turbò in un tratto in aria il sole,</l>
     <l n="580">e' nugoli, che d'acqua eran già pregni,</l>
     <l n="581">cominciono a tonar come far suole</l>
     <l n="582">quando par Giove più crucciato sdegni;</l>
     <l n="583">e vento e furia e grandine e tempesta</l>
     <l n="584">sùbito apparve: o Iddio, gran cosa è questa!</l>
    </lg>
    <lg n="74">
     <l n="585">E mentre spaventati eran costoro,</l>
     <l n="586">venne una folgor che cadde lor presso,</l>
     <l n="587">la qual percosse di cima un alloro</l>
     <l n="588">ed abbruciollo, e insino in terra è fesso.</l>
     <l n="589">O Febo, come hai tu que' be' crin d'oro</l>
     <l n="590">così lasciato fulminare adesso?</l>
     <l n="591">Dunque i suoi privilegi il lauro or perde,</l>
     <l n="592">che per ogni stagion suol parer verde?</l>
    </lg>
    <lg n="75">
     <l n="593">Disse Marsilio: - O Macon, che fia questo?</l>
     <l n="594">ché certo esser non può sanza misterio.</l>
     <l n="595">O Bianciardino, io ti dirò il ver presto:</l>
     <l n="596">questo è cattivo augurio al nostro imperio. -</l>
     <l n="597">Intanto venne un tremuoto rubesto</l>
     <l n="598">che scosse questo e quell'altro emisperio.</l>
     <l n="599">Falseron si turbò tutto nel volto,</l>
     <l n="600">ed anche a Bianciardin non piacque molto;</l>
    </lg>
    <lg n="76">
     <l n="601">ma per paura nessun non si mosse.</l>
     <l n="602">In questo mezzo sopra loro apparse</l>
     <l n="603">un vampo che parea di fuoco fosse;</l>
     <l n="604">e l'acque vidon traboccate e sparse</l>
     <l n="605">fuor della fonte, che parevon rosse;</l>
     <l n="606">e ciò che quelle toccorno, tutto arse,</l>
     <l n="607">sì che dintorno abbruciò la gramigna,</l>
     <l n="608">ché l'acqua bolle e pareva sanguigna.</l>
    </lg>
    <lg n="77">
     <l n="609">Era disopra alla fonte un carrubbio,</l>
     <l n="610">l'arbor, si dice, ove s'impiccò Giuda:</l>
     <l n="611">questo più ch'altro misse Gano in dubbio,</l>
     <l n="612">perché di sangue gocciolava e suda;</l>
     <l n="613">poi si seccòe in un punto i rami e 'l subbio,</l>
     <l n="614">sì che di foglie si spogliava e muda;</l>
     <l n="615">e cascò in capo a Ganellone un pome</l>
     <l n="616">che tutte quante gli arriccia le chiome.</l>
    </lg>
    <lg n="78">
     <l n="617">Gli animal che nel parco eran rinchiusi</l>
     <l n="618">comincioron tra lor tutti a urlare;</l>
     <l n="619">poi si rivolson musi contra musi</l>
     <l n="620">e insieme comincioronsi a cozzare.</l>
     <l n="621">E così stetton gran pezzo confusi</l>
     <l n="622">Marsilio e gli altri le cose a mirare,</l>
     <l n="623">e non sapeva ignun quel che si facci,</l>
     <l n="624">tanto l'ira del Ciel par che minacci.</l>
    </lg>
    <lg n="79">
     <l n="625">Ma benché nel giardin le triste aguria</l>
     <l n="626">apparissin, di fuor non fu sentito</l>
     <l n="627">per la città, né da' baroni in curia:</l>
     <l n="628">onde Marsilio è poi più sbigottito.</l>
     <l n="629">E poi che fu passata questa furia</l>
     <l n="630">ed ognuno era attonito e smarrito,</l>
     <l n="631">cominciò Bianciardino a confortargli</l>
     <l n="632">ed a suo modo i segni a interpetrargli;</l>
    </lg>
    <lg n="80">
     <l n="633">e mostrò con sua arte e sua dottrina</l>
     <l n="634">che questi segni appariti sì strani</l>
     <l n="635">denotavan l'incendio e la ruina</l>
     <l n="636">e 'l sangue che fia sparto de' cristiani.</l>
     <l n="637">Ma Ganellone altrimenti indovina</l>
     <l n="638">e ben cognobbe gli argumenti vani,</l>
     <l n="639">e tutta quella notte insino al giorno</l>
     <l n="640">varie cose alla mente ebbe dintorno,</l>
    </lg>
    <lg n="81">
     <l n="641">e combatté col senso la ragione;</l>
     <l n="642">poi vinse sua natura maladetta.</l>
     <l n="643">L'altra mattina il re Marsilione</l>
     <l n="644">mandò per tutti i savi di Tolletta,</l>
     <l n="645">come colui che è in gran confusione,</l>
     <l n="646">che dovessino a lui venire in fretta;</l>
     <l n="647">e non si fida a Bianciardin di questo,</l>
     <l n="648">ché non s'accorda ben la chiosa e 'l testo.</l>
    </lg>
    <lg n="82">
     <l n="649">A Siragozza vennon tutti quanti</l>
     <l n="650">a disputar sopra questa matera,</l>
     <l n="651">magi, astrolagi e molti nigromanti,</l>
     <l n="652">vaticini, auruspi, che ve n'era</l>
     <l n="653">gran copia allora, e famosi e prestanti.</l>
     <l n="654">Marsilio contò lor la cosa intera</l>
     <l n="655">e comandò che debbin dire a quello</l>
     <l n="656">il vero, come a Nabucco Daniello.</l>
    </lg>
    <lg n="83">
     <l n="657">Furono insieme adunque gl'indovini,</l>
     <l n="658">e disson, dopo molto disputare,</l>
     <l n="659">che si potea per Carlo e' paladini</l>
     <l n="660">il sangue e queste cose interpetrare,</l>
     <l n="661">come contra a Marsilio e' saracini;</l>
     <l n="662">e d'alcun caso poi particulare</l>
     <l n="663">ebbon tra lor diverse oppinione;</l>
     <l n="664">pur fecion tutti una conclusione:</l>
    </lg>
    <lg n="84">
     <l n="665">la folgor che l'alloro avea percosso</l>
     <l n="666">interpetrar si potea facilmente,</l>
     <l n="667">ché cesare o poeta e non uom grosso</l>
     <l n="668">si solea coronarne anticamente:</l>
     <l n="669">però sarebbe un imperio rimosso.</l>
     <l n="670">Poi disse un vecchio tra loro sapiente</l>
     <l n="671">che del carrubbio il caso era sì strano</l>
     <l n="672">che lo lasciava interpetrare a Gano.</l>
    </lg>
    <lg n="85">
     <l n="673">Questa parola a Gan dètte terrore</l>
     <l n="674">più che non fece il fatto per se stesso:</l>
     <l n="675">non so se pur questo indovinatore</l>
     <l n="676">si disse a caso, come avviene spesso,</l>
     <l n="677">o cognosceva Gan per traditore.</l>
     <l n="678">Gan gli rispose: - Egli è più tuo interesso</l>
     <l n="679">che ogni cosa a Marsilio distingua,</l>
     <l n="680">che si vorrebbe cavarti la lingua. -</l>
    </lg>
    <lg n="86">
     <l n="681">Riprese il re Marsilio il nigromante,</l>
     <l n="682">e dètte a tutti alla fine licenzia;</l>
     <l n="683">ed accordârsi e' si traessi avante</l>
     <l n="684">il tradimento con gran diligenzia,</l>
     <l n="685">e che si metta la gente affricante</l>
     <l n="686">in punto, e tutta la lor gran potenzia;</l>
     <l n="687">e sopra tutto ognun di loro intese</l>
     <l n="688">che si partissi di Spagna il Danese.</l>
    </lg>
    <lg n="87">
     <l n="689">Intanto Ganellone a Carlo scrisse</l>
     <l n="690">come egli aveva la pace ordinata,</l>
     <l n="691">e bisognava che Orlando venisse</l>
     <l n="692">in Roncisvalle con la sua brigata;</l>
     <l n="693">e del tributo e d'ogni cosa disse,</l>
     <l n="694">e replicò tutta la intemerata,</l>
     <l n="695">e che venissi a Piè di Porto presto,</l>
     <l n="696">dove aspettar Marsilio pare onesto.</l>
    </lg>
    <lg n="88">
     <l n="697">E disse: "Il re Marsilione ti manda</l>
     <l n="698">un don che sare' degno in cielo a Giove:</l>
     <l n="699">una ricca corona, una grillanda</l>
     <l n="700">con un carbonchio mai più visto altrove</l>
     <l n="701">che riluce la notte d'ogni banda</l>
     <l n="702">quand'ella è bene oscura e quando e' piove;</l>
     <l n="703">ed oltra questo una ricca collana</l>
     <l n="704">di pietre preziose a Gallerana;</l>
    </lg>
    <lg n="89">
     <l n="705">mandagli un vel ch'è tutto lavorato</l>
     <l n="706">d'oro e di seta, e drento al foco imbianca,</l>
     <l n="707">e però salamandra è appellato</l>
     <l n="708">(dove alcuno scrittor forse qui manca);</l>
     <l n="709">un dente d'elefante smisurato,</l>
     <l n="710">e di serpente un corno ed una branca;</l>
     <l n="711">due selvaggi leon fuor di misura,</l>
     <l n="712">ch'a ognun fanno a vederli paura;</l>
    </lg>
    <lg n="90">
     <l n="713">pel parco ancor molti destri alepardi</l>
     <l n="714">che in pochi salti raggiungon le fere,</l>
     <l n="715">e tigri e cefi e bissonti gagliardi</l>
     <l n="716">e coccodrilli e giraffe e pantere;</l>
     <l n="717">màndati tanti stambecchini e dardi,</l>
     <l n="718">turcassi ed archi di mille maniere,</l>
     <l n="719">brenuzi e cinti e molti cordovani,</l>
     <l n="720">falcon, girfalchi e ghezzi e cani alani.</l>
    </lg>
    <lg n="91">
     <l n="721">E poi che fur caricati i cammelli</l>
     <l n="722">di ricche merce e d'ogni arnese vario,</l>
     <l n="723">bertucce e babbuin per soprasselli,</l>
     <l n="724">v'aggiunse il re Marsilio un dromedario</l>
     <l n="725">il qual t'arrecherà tanti gioielli</l>
     <l n="726">che non avea tanto tesoro Dario,</l>
     <l n="727">e s'io il dicessi, e' non sare' creduto:</l>
     <l n="728">e questo fia poi sempre il tuo tributo.</l>
    </lg>
    <lg n="92">
     <l n="729">Màndati ancor due spiriti folletti,</l>
     <l n="730">Floro e Farès, e parlerai con loro</l>
     <l n="731">in uno specchio dove e' son costretti,</l>
     <l n="732">e molte cose degne dirà Floro;</l>
     <l n="733">cento bianchi destrier, cento giannetti</l>
     <l n="734">con tutte le lor selle e briglie d'oro,</l>
     <l n="735">al conte Orlando, e molte carovane</l>
     <l n="736">di drappi, arnesi e cose soriane;</l>
    </lg>
    <lg n="93">
     <l n="737">a Ulivieri una leggiadra vesta</l>
     <l n="738">la qual tutta di gemme è ricamata:</l>
     <l n="739">diecimila seraffi o più val questa.</l>
     <l n="740">E poi che fu la pace divulgata,</l>
     <l n="741">per Siragozza si fa fuochi e festa,</l>
     <l n="742">e tutti i gran signor della Granata</l>
     <l n="743">vengono a corte a Marsilio adorarlo,</l>
     <l n="744">e non si grida se non "Pace!" e "Carlo!".</l>
    </lg>
    <lg n="94">
     <l n="745">Credo per grazia il Ciel m'ha riserbato</l>
     <l n="746">a tanto bene, innanzi ch'io sia morto;</l>
     <l n="747">e parmi il luogo che s'è disegnato,</l>
     <l n="748">di venire a San Gianni Piè di Porto,</l>
     <l n="749">che sia proprio al bisogno accomodato.</l>
     <l n="750">Ma io sarò costà, credo, di corto;</l>
     <l n="751">intanto fa' che la tua corte adorni</l>
     <l n="752">e che tu scriva al Danese che torni".</l>
    </lg>
    <lg n="95">
     <l n="753">La lettera il messaggio appresentòe</l>
     <l n="754">a Carlo, e mai non si vide più lieto,</l>
     <l n="755">e nel consiglio a tutti la mostròe,</l>
     <l n="756">e chiama Ganellon savio e discreto.</l>
     <l n="757">Ma Namo già non se ne rallegròe;</l>
     <l n="758">e giudicava ognun nel suo segreto</l>
     <l n="759">che Ganellon gittassi il giacchio tondo</l>
     <l n="760">a questa volta, e che toccassi fondo.</l>
    </lg>
    <lg n="96">
     <l n="761">E perché Orlando andato era in Guascogna</l>
     <l n="762">e non voleva a Parigi più stare,</l>
     <l n="763">ed avea seco il duca di Borgogna,</l>
     <l n="764">Carlo gli scrisse ch'e' dovessi andare</l>
     <l n="765">in Roncisvalle presto, ove bisogna</l>
     <l n="766">il re Marsilio e 'l trebuto aspettare,</l>
     <l n="767">e che e' dovessi deporre ogni sdegno,</l>
     <l n="768">ché non gli mancherebbe stato e regno.</l>
    </lg>
    <lg n="97">
     <l n="769">E mandògli la lettera che scrisse</l>
     <l n="770">Gano; e giurava per la sua corona,</l>
     <l n="771">poi che son terminate l'aspre risse</l>
     <l n="772">ed Antea ritornata a Bambillona,</l>
     <l n="773">benché d'accordo di Francia partisse,</l>
     <l n="774">che gli voleva ritòrre in persona</l>
     <l n="775">e Bambillona e Persia e la Soria,</l>
     <l n="776">e dar di tutto a lui la signoria:</l>
    </lg>
    <lg n="98">
     <l n="777">ché, poi ch'egli era il campion ver di Cristo,</l>
     <l n="778">volea che 'l suo Sepulcro lui guardassi</l>
     <l n="779">che tolto aveva a' nimici di Cristo:</l>
     <l n="780">pertanto al tutto in Roncisvalle andassi,</l>
     <l n="781">e perché tanto umiliossi Cristo,</l>
     <l n="782">a Marsilio ancor lui s'umiliassi</l>
     <l n="783">(vedi s'egli era all'usato pur cieco!),</l>
     <l n="784">e che menassi il conte Anselmo seco.</l>
    </lg>
    <lg n="99">
     <l n="785">Questo è quel conte Anselmo che si dice</l>
     <l n="786">che in Roncisvalle fe' mirabil cose,</l>
     <l n="787">donde l'anima in Ciel n'andò felice.</l>
     <l n="788">Orlando in man la lettera gli pose.</l>
     <l n="789">Ulivier questa andata contraddice;</l>
     <l n="790">ma poi seguire Orlando si dispose,</l>
     <l n="791">perché pure era una volta cognato</l>
     <l n="792">e lungo tempo l'avea seguitato.</l>
    </lg>
    <lg n="100">
     <l n="793">Or oltre in Roncisvalle Orlando va</l>
     <l n="794">per obbedir, come e' fe' sempre, Carlo.</l>
     <l n="795">Non so se Rafael con lui sarà:</l>
     <l n="796">credo che sì, ché non dovea lasciarlo,</l>
     <l n="797">forse che no; ma più tosto verrà</l>
     <l n="798">cogli altri in paradiso accompagnarlo,</l>
     <l n="799">dove l'anima giusta e benedetta</l>
     <l n="800">nella gloria de' màrtiri s'aspetta.</l>
    </lg>
    <lg n="101">
     <l n="801">Rescrisse a Gan lo imperator ch'avea</l>
     <l n="802">ogni cosa ordinato, e la partenzia</l>
     <l n="803">il tal dì di Parigi esser dovea;</l>
     <l n="804">e commendava la sua diligenzia.</l>
     <l n="805">Or come il traditor questo intendea,</l>
     <l n="806">dal re Marsilio pigliava licenzia,</l>
     <l n="807">e nel partire ordinava ogni cosa</l>
     <l n="808">acciò che a tempo fiorisca la rosa.</l>
    </lg>
    <lg n="102">
     <l n="809">E reputava Gan tanto gagliardo</l>
     <l n="810">Orlando, che gli parve e' bisognassi</l>
     <l n="811">centomila pagan nel primo sguardo;</l>
     <l n="812">nella seconda schiera ne cacciassi</l>
     <l n="813">dugentomila; e poi nel retroguardo</l>
     <l n="814">altrettanto di tutti non mancassi:</l>
     <l n="815">ché il terzo dì, se la battaglia dura,</l>
     <l n="816">ognuno arebbe d'Orlando paura;</l>
    </lg>
    <lg n="103">
     <l n="817">e disse: - Intendi ben quel ch'io ti dico,</l>
     <l n="818">Marsilio: a questa parte abbi respetto,</l>
     <l n="819">però che fu fatato per antico,</l>
     <l n="820">che il terzo dì nessun gli regge a petto,</l>
     <l n="821">e so che prezza poco ogni nimico;</l>
     <l n="822">e Carlo molte volte me l'ha detto</l>
     <l n="823">che e' fu fatato insino in Aspramonte,</l>
     <l n="824">al tempo d'Agolante e del re Almonte,</l>
    </lg>
    <lg n="104">
     <l n="825">e che con le sue man l'angiol Michele</l>
     <l n="826">gli cinse quella spada Durlindana</l>
     <l n="827">e fecel cavalier di Dio fedele</l>
     <l n="828">che difendessi la fede cristiana:</l>
     <l n="829">benché alcun dica, più dolce che mèle,</l>
     <l n="830">che fu san Giorgio e la fata Morgana;</l>
     <l n="831">ma credi qualche cosa sia di questo,</l>
     <l n="832">perché la pruova lo fa manifesto.</l>
    </lg>
    <lg n="105">
     <l n="833">Orlando è uom che non are' paura</l>
     <l n="834">di Marte, se venisse con sua insegna,</l>
     <l n="835">e farà cose il dì sopra natura,</l>
     <l n="836">ch'animo cesarèo nel suo cor regna.</l>
     <l n="837">Ed anche ci bisogna aver qui cura</l>
     <l n="838">a Ulivier, ch'io credo con lui vegna;</l>
     <l n="839">ed arà seco forse il conte Anselmo,</l>
     <l n="840">che miglior cavalier non s'allaccia elmo.</l>
    </lg>
    <lg n="106">
     <l n="841">Però secentomila combattenti</l>
     <l n="842">de' miglior della Spagna ti bisogna;</l>
     <l n="843">e non sia ignun che consigli altrimenti,</l>
     <l n="844">ch'Orlando so ti farebbe vergogna.</l>
     <l n="845">Parmi da far certi provedimenti,</l>
     <l n="846">e non ti paia cosa che si sogna:</l>
     <l n="847">ché chi vuol quelle gente pigliar tosto</l>
     <l n="848">come le pecchie, gli pigli col mosto.</l>
    </lg>
    <lg n="107">
     <l n="849">Però si mandi innanzi caricati</l>
     <l n="850">di vino e vettovaglia assai cammelli,</l>
     <l n="851">ché, come e' fieno un poco riscaldati,</l>
     <l n="852">al primo assalto vinceranno quelli,</l>
     <l n="853">tanto che i primi pagan fien tagliati;</l>
     <l n="854">poi torneranno di leoni agnelli;</l>
     <l n="855">pur la seconda schiera fia ancor rotta;</l>
     <l n="856">la terza, no: tu vincerai allotta.</l>
    </lg>
    <lg n="108">
     <l n="857">Ma fa' che in Roncisvalle sien per tempo</l>
     <l n="858">prima che ignun la corazza s'affibbi,</l>
     <l n="859">ché non aràn così d'armarsi tempo,</l>
     <l n="860">e sconteranno e datteri e' zibibbi:</l>
     <l n="861">ché, se le cose si faranno a tempo,</l>
     <l n="862">gli uomini son, sanz'arme, come nibbi;</l>
     <l n="863">salvo ch'Orlando e' paladin faranno</l>
     <l n="864">cose che scritte non si crederranno. -</l>
    </lg>
    <lg n="109">
     <l n="865">Poi disse Gano: - Una cosa ci resta:</l>
     <l n="866">Baldovin mio figliuol vi raccomando,</l>
     <l n="867">il qual verrà con la cristiana gesta,</l>
     <l n="868">però che vuol sempre esser con Orlando. -</l>
     <l n="869">Disse Marsilio: - La mia sopravvesta</l>
     <l n="870">gli porta, e di' così ch'io gliela mando,</l>
     <l n="871">e vo' che sempre per mio amor la tenga</l>
     <l n="872">e che con questa in Roncisvalle venga. -</l>
    </lg>
    <lg n="110">
     <l n="873">Poi che fu ordinato il tradimento</l>
     <l n="874">e recato la Bibbia e l'Alcorano</l>
     <l n="875">e dato a tutti quanti il sacramento,</l>
     <l n="876">da Siragozza si partiva Gano.</l>
     <l n="877">Marsilio volea dargli oro ed argento,</l>
     <l n="878">ma Ganellon non vi porse la mano,</l>
     <l n="879">e fece un ben che sarà il primo e 'l sezzo,</l>
     <l n="880">che ricever non vuol di sangue prezzo.</l>
    </lg>
    <lg n="111">
     <l n="881">E tanto ha cavalcato il traditore</l>
     <l n="882">che in pochi giorni a Parigi arrivava;</l>
     <l n="883">e come e' giunse ove è lo imperatore,</l>
     <l n="884">Carlo l'abbraccia, e quasi lacrimava</l>
     <l n="885">di tenerezza che gli venne al core;</l>
     <l n="886">e Gan poi questo e quell'altro abbracciava:</l>
     <l n="887">par che venga da far qualche santa opra,</l>
     <l n="888">e tutta quella corte va sozzopra.</l>
    </lg>
    <lg n="112">
     <l n="889">Pensa, lettor, che il traditor rassetti</l>
     <l n="890">tutte sue bagattelle e sue bugie,</l>
     <l n="891">e mandragole e serpe e bossoletti</l>
     <l n="892">e polvere e cartocci e ciurmerie</l>
     <l n="893">mostrassi, e tutti sciogliessi i sacchetti;</l>
     <l n="894">e lo stagnon della triaca aprìe,</l>
     <l n="895">ma non mostròe, ch'e' l'ha nascoso, e sallo,</l>
     <l n="896">l'arsenico, il nappello e il risagallo.</l>
    </lg>
    <lg n="113">
     <l n="897">E poi con Gallerana cicalava,</l>
     <l n="898">e disse come la reina Blanda</l>
     <l n="899">a Siragozza un giorno l'aspettava,</l>
     <l n="900">e però molte cose non gli manda.</l>
     <l n="901">Poi Carlo tuttavia sollecitava,</l>
     <l n="902">e sempre l'onor suo gli raccomanda</l>
     <l n="903">e che e' menassi la sua corte adorna;</l>
     <l n="904">e pure al fatto d'Orlando ritorna.</l>
    </lg>
    <lg n="114">
     <l n="905">Carlo si studia che par che trafeli;</l>
     <l n="906">non dice come a Giuda: "Ad quid venisti?"</l>
     <l n="907">ché Ganellon gli ha portati i Vangeli,</l>
     <l n="908">e son proprio di man de' vangelisti,</l>
     <l n="909">e non pensava a tanti amari feli</l>
     <l n="910">insin che gli fia detto un "Dirupisti:</l>
     <l n="911">morto è Orlando e la sua gente tutta</l>
     <l n="912">e la tua Francia bella omai distrutta".</l>
    </lg>
    <lg n="115">
     <l n="913">Io avevo pensato abbreviare</l>
     <l n="914">la storia, e non sapevo che Rinaldo</l>
     <l n="915">in Roncisvalle potrebbe arrivare;</l>
     <l n="916">un angel poi da ciel m'ha mostro Arnaldo,</l>
     <l n="917">che certo un auttor degno mi pare,</l>
     <l n="918">e dice: - Aspetta, Luigi, sta' saldo,</l>
     <l n="919">ché fia forse Rinaldo a tempo giunto. -</l>
     <l n="920">Sì ch'io dirò come egli scrive appunto.</l>
    </lg>
    <lg n="116">
     <l n="921">E so che andar diritto mi bisogna,</l>
     <l n="922">ch'io non ci mescolassi una bugia,</l>
     <l n="923">ché questa non è istoria da menzogna;</l>
     <l n="924">ché, come io esco un passo della via,</l>
     <l n="925">chi gracchia, chi riprende e chi rampogna:</l>
     <l n="926">ognun poi mi riesce la pazzia;</l>
     <l n="927">tanto che eletto ho solitaria vita,</l>
     <l n="928">ché la turba di questi è infinita.</l>
    </lg>
    <lg n="117">
     <l n="929">La mia accademia un tempo o mia ginnasia</l>
     <l n="930">è stata volentier ne' miei boschetti,</l>
     <l n="931">e puossi ben veder l'Affrica e l'Asia:</l>
     <l n="932">vengon le ninfe con lor canestretti</l>
     <l n="933">e portanmi o narciso o colocasia,</l>
     <l n="934">e così fuggo mille urban dispetti;</l>
     <l n="935">sì ch'io non torno a' vostri ariopaghi,</l>
     <l n="936">gente pur sempre di mal dicer vaghi.</l>
    </lg>
    <lg n="118">
     <l n="937">Poi che Malgigi vide Carlo Mano</l>
     <l n="938">che come un bufol drieto al suo disegno</l>
     <l n="939">si lasciava guidar pel naso a Gano,</l>
     <l n="940">si partì da Parigi per isdegno;</l>
     <l n="941">e fece l'arte usata a Montalbano</l>
     <l n="942">per saper dove, in qual paese e regno,</l>
     <l n="943">si ritrovava Rinaldo e' frategli,</l>
     <l n="944">ché lungo tempo non sapea di quegli.</l>
    </lg>
    <lg n="119">
     <l n="945">Uno spirto chiamato è Astarotte,</l>
     <l n="946">molto savio, terribil, molto fero;</l>
     <l n="947">questo si sta giù nelle infernal grotte:</l>
     <l n="948">non è spirto folletto, egli è più nero.</l>
     <l n="949">Malgigi scongiurò quello una notte,</l>
     <l n="950">e disse: - Dimmi di Rinaldo il vero;</l>
     <l n="951">poi ti dirò quel che mi par tu faccia.</l>
     <l n="952">Ma non guardar con sì terribil faccia.</l>
    </lg>
    <lg n="120">
     <l n="953">Se questo tu farai, io ti prometto</l>
     <l n="954">ch'a forza ma' più non ti chiamo o invoco,</l>
     <l n="955">e d'ardere alla morte un mio libretto</l>
     <l n="956">che ti può sol costrigner d'ogni loco,</l>
     <l n="957">sì che poi più tu non sarai costretto. -</l>
     <l n="958">Per che lo spirto, braveggiato un poco,</l>
     <l n="959">istava pure a vedere alla dura</l>
     <l n="960">se far potessi al maestro paura;</l>
    </lg>
    <lg n="121">
     <l n="961">ma poi che vide Malgigi crucciato,</l>
     <l n="962">che voleva mostrar l'anel dell'arte</l>
     <l n="963">e in qualche tomba l'arebbe cacciato,</l>
     <l n="964">volentier sotto si misse le carte,</l>
     <l n="965">e disse: - Ancor tu non hai comandato. -</l>
     <l n="966">E Malagigi rispose: - In qual parte</l>
     <l n="967">si ritruovi Rinaldo e Ricciardetto</l>
     <l n="968">fa' che tu dica, e d'ogni loro effetto.</l>
    </lg>
    <lg n="122">
     <l n="969">- Rinaldo le piramide a vedere</l>
     <l n="970">è andato d'Egitto; - gli rispose</l>
     <l n="971">questo demòne - e se tu vuoi sapere</l>
     <l n="972">tutti i suoi fatti, io t'ho a dir tante cose</l>
     <l n="973">che 'l sonno so non potresti tenere. -</l>
     <l n="974">Disse Malgigi: - Delle più famose</l>
     <l n="975">notizia voglio, e però non t'incresca;</l>
     <l n="976">ma di' più forte, acciò che 'l sonno m'esca.</l>
    </lg>
    <lg n="123">
     <l n="977">- Rinaldo Fuligatto aveva seco; -</l>
     <l n="978">disse Astaròt - e insino a qui t'ho detto</l>
     <l n="979">quando altra volta ne parlai già teco.</l>
     <l n="980">Guicciardo suo, Alardo e Ricciardetto</l>
     <l n="981">vollon veder tutto il paese greco,</l>
     <l n="982">e poi passar d'Elesponto lo stretto;</l>
     <l n="983">perché e' sapevon per antica fama</l>
     <l n="984">del monte eccelso che Olimpo si chiama.</l>
    </lg>
    <lg n="124">
     <l n="985">E poi che furon tre giorni montati,</l>
     <l n="986">perché pure a salir si suda e spasima,</l>
     <l n="987">sendo in alto una notte addormentati,</l>
     <l n="988">uccise Fuligatto la fantasima:</l>
     <l n="989">credo ch'egli eran tanto affaticati</l>
     <l n="990">che per l'affanno venissi questa asima,</l>
     <l n="991">che il sangue al cor per le vene s'accolse:</l>
     <l n="992">e così mal della impresa gli colse.</l>
    </lg>
    <lg n="125">
     <l n="993">Rinaldo il seppellì come e' potea,</l>
     <l n="994">e terminò pur di veder la cima:</l>
     <l n="995">vide che sotto le nugole avea,</l>
     <l n="996">e lettere gran tempo scritte prima</l>
     <l n="997">in su la rena scolpite leggea,</l>
     <l n="998">ché vento o pioggia non par che l'opprima.</l>
     <l n="999">Ma poi trovò, nello scendere il monte,</l>
     <l n="1000">una strana chimera a una fonte.</l>
    </lg>
    <lg n="126">
     <l n="1001">Uccise questa, che fu maraviglia,</l>
     <l n="1002">ché mai nessun più non v'era arrivato</l>
     <l n="1003">ch'affisar sol questo mostro le ciglia</l>
     <l n="1004">col guardo suo non l'avessi ammazzato.</l>
     <l n="1005">Poi verso il Cair rivolse la briglia,</l>
     <l n="1006">poi vèr Domasco, ed al Giaffo arrivato,</l>
     <l n="1007">volle vedere il sepulcro di Cristo -</l>
     <l n="1008">(benché il diavol non dicessi: "Cristo";</l>
    </lg>
    <lg n="127">
     <l n="1009">disse: "il sepulcro del monte Calvario").</l>
     <l n="1010">- Poi lasciâr quivi ciascuno il destriere</l>
     <l n="1011">e tolson chi cammel, chi dromedario,</l>
     <l n="1012">e 'l monte Sinaì vollon vedere;</l>
     <l n="1013">e perché il vento si misse contrario,</l>
     <l n="1014">furno a pericol di non rimanere</l>
     <l n="1015">tutti annegati in quel mar della rena,</l>
     <l n="1016">e con fatica lo passorno appena.</l>
    </lg>
    <lg n="128">
     <l n="1017">E sopra a Sinaì saliti, e scesi</l>
     <l n="1018">da quella parte ove il gran fiume corre,</l>
     <l n="1019">vollon vedere anche molti paesi,</l>
     <l n="1020">e dove fu di Nembrotte la torre.</l>
     <l n="1021">Poi ritornati e' lor destrier ripresi,</l>
     <l n="1022">saliti prima al bel monte Taborre,</l>
     <l n="1023">trascorson fino in India al prete Ianni,</l>
     <l n="1024">e combatteron là molti e molti anni,</l>
    </lg>
    <lg n="129">
     <l n="1025">tanto che sol v'era un signor rimaso</l>
     <l n="1026">il qual non si voleva battezzare</l>
     <l n="1027">e redurre alla fede di Tommaso.</l>
     <l n="1028">Ma perché più non vollon soggiornare,</l>
     <l n="1029">Rinaldo se n'andò verso l'occaso</l>
     <l n="1030">e volle il grande Atlante superare</l>
     <l n="1031">sanza curarsi o di fatica o gelo,</l>
     <l n="1032">forse per tòrgli dalle spalle il cielo.</l>
    </lg>
    <lg n="130">
     <l n="1033">Poi vide i segni che Ercule già pose</l>
     <l n="1034">acciò che i navicanti sieno accorti</l>
     <l n="1035">di non passar più oltre, e molte cose</l>
     <l n="1036">andò veggendo per tutti que' porti,</l>
     <l n="1037">e quanto ell'eran più maravigliose</l>
     <l n="1038">tanto pareva più che si conforti,</l>
     <l n="1039">e sopra tutto commendava Ulisse</l>
     <l n="1040">che per veder nell'altro mondo gisse.</l>
    </lg>
    <lg n="131">
     <l n="1041">Or finalmente si tornò in Egitto,</l>
     <l n="1042">ed ha molte provincie battezzate.</l>
     <l n="1043">Credo ch'egli abbi l'animo diritto</l>
     <l n="1044">di non tornar mai più in Cristianitate.</l>
     <l n="1045">E so che molte volte v'ha qua scritto,</l>
     <l n="1046">ma non ci son le lettere arrivate,</l>
     <l n="1047">che, s'egli avessi seco avuto Orlando,</l>
     <l n="1048">sarebbe mezzo il mondo a suo comando. -</l>
    </lg>
    <lg n="132">
     <l n="1049">Già era Malagigi stato attento</l>
     <l n="1050">tre ore o più che quel demòne ha detto,</l>
     <l n="1051">e disse: - Non dir più, ch'i' m'addormento.</l>
     <l n="1052">Chiamato t'ho sol per questo rispetto:</l>
     <l n="1053">che tu vadi a Rinaldo in un momento</l>
     <l n="1054">e che tu porti lui con Ricciardetto</l>
     <l n="1055">in Runcisvalle, dove aspetta Orlando;</l>
     <l n="1056">e so che intendi: io te gli raccomando. -</l>
    </lg>
    <lg n="133">
     <l n="1057">Disse Astaròt: - E' non si fideranno. -</l>
     <l n="1058">Rispose Malagigi: - Entra in Baiardo:</l>
     <l n="1059">Rinaldo e Ricciardetto vi saranno.</l>
     <l n="1060">Guicciardo non importa, e così Alardo,</l>
     <l n="1061">e inverso Montalban si torneranno.</l>
     <l n="1062">Ma fa' che a questo tu abbi riguardo:</l>
     <l n="1063">che non rincresca a Rinaldo la via,</l>
     <l n="1064">e che in tre giorni in Roncisvalle sia.</l>
    </lg>
    <lg n="134">
     <l n="1065">Un'altra cosa ti bisogna dire,</l>
     <l n="1066">ch'io son da un pensier tutto smarrito</l>
     <l n="1067">e non posso la mente mia chiarire:</l>
     <l n="1068">tu sai che Carlo di Francia è partito:</l>
     <l n="1069">di questa andata che debbe seguire,</l>
     <l n="1070">s'Orlando in Runcisvalle fia tradito,</l>
     <l n="1071">e quel che fece il traditor di Gano</l>
     <l n="1072">a Siragozza col gran re pagano. -</l>
    </lg>
    <lg n="135">
     <l n="1073">Disse Astaròt: - A giudicare è scuro,</l>
     <l n="1074">s'io non pensassi tutta questa notte;</l>
     <l n="1075">e non sarebbe il giudicio sicuro,</l>
     <l n="1076">ché le strade del Ciel son per noi rotte:</l>
     <l n="1077">noi veggiam come astrolagi il futuro</l>
     <l n="1078">come tra voi molte persone dotte;</l>
     <l n="1079">ché non camperebbe uomo né animale</l>
     <l n="1080">se non che corte abbiam tarpate l'ale.</l>
    </lg>
    <lg n="136">
     <l n="1081">Dir ti potrei del Testamento vecchio,</l>
     <l n="1082">e ciò che è stato per lo antecedente;</l>
     <l n="1083">ma non viene ogni cosa al nostro orecchio,</l>
     <l n="1084">perch'egli è solo un Primo onnipotente</l>
     <l n="1085">dove sempre ogni cosa in uno specchio,</l>
     <l n="1086">il futuro e 'l preterito, è presente:</l>
     <l n="1087">Colui che tutto fe', sa il tutto solo,</l>
     <l n="1088">e non sa ogni cosa il suo Figliuolo.</l>
    </lg>
    <lg n="137">
     <l n="1089">Però dir non ti posso, s'io non penso,</l>
     <l n="1090">quel che debbe seguir di Carlo Mano.</l>
     <l n="1091">Sappi che tutto questo aire è denso</l>
     <l n="1092">di spirti, ognun con l'astrolabio in mano;</l>
     <l n="1093">e 'l calcul tutto e 'l taccuin remenso,</l>
     <l n="1094">minaccia il Ciel di qualche caso strano</l>
     <l n="1095">e sangue e tradimento e guerra e storpio,</l>
     <l n="1096">però che Marte angulare è in Scorpio;</l>
    </lg>
    <lg n="138">
     <l n="1097">e perché meglio intenda, in ascendente</l>
     <l n="1098">si ritruova congiunto con Saturno,</l>
     <l n="1099">nella revoluzion tanto potente</l>
     <l n="1100">che non fu tanto alle guerre di Turno.</l>
     <l n="1101">Questo dimostra occisione di gente</l>
     <l n="1102">e quanti casi terribil mai furno</l>
     <l n="1103">e mutazion di stati e di gran regni;</l>
     <l n="1104">e non soglion mentir mai questi segni.</l>
    </lg>
    <lg n="139">
     <l n="1105">Non so s'a questi dì tu hai ben notate</l>
     <l n="1106">quelle comete che sono apparite,</l>
     <l n="1107">Veru e Dominus Àscone appellate,</l>
     <l n="1108">che mostran tradimenti e guerre e lite</l>
     <l n="1109">e morte di gran prìncipi e magnate;</l>
     <l n="1110">ed anche queste mai non son mentite:</l>
     <l n="1111">sì che a me par, per quel ch'io intendo e veggio,</l>
     <l n="1112">che s'apparecchi quel ch'io dico e peggio.</l>
    </lg>
    <lg n="140">
     <l n="1113">Quel che Gan con Marsilio abbi trattato</l>
     <l n="1114">non so, ch'io non v'avea la mente volta:</l>
     <l n="1115">credo ch'e' sia quel ch'egli è sempre stato:</l>
     <l n="1116">però questa fatica mi sia tolta;</l>
     <l n="1117">e so ch'un seggio è per lui preparato,</l>
     <l n="1118">e s'io ho la sua vita ben raccolta,</l>
     <l n="1119">piangerà le sue colpe in sempiterno</l>
     <l n="1120">tosto l'anima trista nello inferno. -</l>
    </lg>
    <lg n="141">
     <l n="1121">Diceva Malagigi: - Tu m'hai detto</l>
     <l n="1122">un punto che mi tien tutto confuso:</l>
     <l n="1123">che il Figliuol tutto non sappi in effetto.</l>
     <l n="1124">Io non intendo il tuo parlar qui chiuso. -</l>
     <l n="1125">Disse Astarotte: - Tu non hai ben letto</l>
     <l n="1126">la Bibbia, e parmi con essa poco uso:</l>
     <l n="1127">che, interrogato del gran dì, il Figliuolo</l>
     <l n="1128">disse che il Padre lo sapeva solo.</l>
    </lg>
    <lg n="142">
     <l n="1129">Or nota, Malagigi, se tu vuoi</l>
     <l n="1130">ch'io dica pur la mia diffinizione,</l>
     <l n="1131">e domanda i teologi tuoi, poi:</l>
     <l n="1132">voi dite: "in una essenzia tre persone",</l>
     <l n="1133">ovvero "una sustanzia", e così noi:</l>
     <l n="1134">"un atto puro sanza admistione";</l>
     <l n="1135">però che questo di necessitate</l>
     <l n="1136">convien che sia Quel che tutti adorate:</l>
    </lg>
    <lg n="143">
     <l n="1137">un motor donde ogni moto deriva,</l>
     <l n="1138">un ordin donde ogni ordin sia construtto,</l>
     <l n="1139">una causa a tutte primitiva,</l>
     <l n="1140">un poter donde ogni poter vien tutto,</l>
     <l n="1141">un foco donde ogni splendor s'avviva,</l>
     <l n="1142">un principio onde ogni principio è indutto,</l>
     <l n="1143">un saper donde ogni sapere è dato,</l>
     <l n="1144">un bene donde ogni bene è causato.</l>
    </lg>
    <lg n="144">
     <l n="1145">Questo è quel Padre e quel Monarca antico</l>
     <l n="1146">c'ha fatto tutto e può tutto sapere,</l>
     <l n="1147">e non può preterir l'ordin ch'io dico,</l>
     <l n="1148">ché 'l cielo e 'l mondo vedresti cadere.</l>
     <l n="1149">Or, s'io non son, com'io solea già, amico,</l>
     <l n="1150">non posso in quello specchio più vedere</l>
     <l n="1151">dove apparisce or forse i vostri guai;</l>
     <l n="1152">benché il futuro io nol sapessi mai.</l>
    </lg>
    <lg n="145">
     <l n="1153">E se Lucifer l'avessi saputo,</l>
     <l n="1154">e' non avea tanta presunzione,</l>
     <l n="1155">e non sarebbe nel centro caduto</l>
     <l n="1156">per voler la sua sede in Aquilone;</l>
     <l n="1157">ma non aveva ogni cosa veduto,</l>
     <l n="1158">onde e' seguì la nostra dannazione;</l>
     <l n="1159">e perché il primo lui fu in questa pecca,</l>
     <l n="1160">caduto è il primo lui nella Giudecca.</l>
    </lg>
    <lg n="146">
     <l n="1161">- E non aremo invan tentati tanti</l>
     <l n="1162">che tutti son felicitati in Cielo,</l>
     <l n="1163">se non che, come io dico, tutti quanti</l>
     <l n="1164">agli occhi della mente abbiamo un velo;</l>
     <l n="1165">e non arebbe il gran Santo de' Santi</l>
     <l n="1166">Satàn, come voi dite nel Vangelo,</l>
     <l n="1167">tentato, e poi portato in sul pinnacolo</l>
     <l n="1168">insin che pur cognobbe il suo miracolo.</l>
    </lg>
    <lg n="147">
     <l n="1169">- E perché tutto fa perfettamente</l>
     <l n="1170">e tutto ha circunscritto e terminato</l>
     <l n="1171">e ciò che fece gli è sempre presente</l>
     <l n="1172">perché e' fu con giustizia essaminato,</l>
     <l n="1173">nota che mai questo Signor si pente;</l>
     <l n="1174">e s'alcun dice che e' s'è rimutato,</l>
     <l n="1175">dico che il falso qui pel ver si stima,</l>
     <l n="1176">ché così era nell'ordine prima.</l>
    </lg>
    <lg n="148">
     <l n="1177">- Dimmi - rispose Malagigi - ancora,</l>
     <l n="1178">ché tu mi par' qualche angelo discreto:</l>
     <l n="1179">se quel primo Motor ch'ognuno adora</l>
     <l n="1180">cognosceva il mal vostro in suo segreto</l>
     <l n="1181">e vedeva presente il punto e l'ora,</l>
     <l n="1182">e' par che e' sia qui ingiusto il suo decreto,</l>
     <l n="1183">e la sua carità qui non sarebbe,</l>
     <l n="1184">perché creati e dannati v'arebbe</l>
    </lg>
    <lg n="149">
     <l n="1185">e presciti imperfetti e con peccati;</l>
     <l n="1186">e tu di' ch'Egli è giusto e tanto pio,</l>
     <l n="1187">e non c'è spazio a esservi emendati:</l>
     <l n="1188">e' par che partigian si mostri Iddio</l>
     <l n="1189">degli angioli che son lassù restati,</l>
     <l n="1190">che cognobbon il ver dal falso e 'l rio</l>
     <l n="1191">e se il fine era o tristo o salutifero,</l>
     <l n="1192">e non seguiron, come voi, Lucifero.</l>
    </lg>
    <lg n="150">
     <l n="1193">Crucciossi come un diavol Astaròt,</l>
     <l n="1194">poi disse: - E' non amòe più Miccael</l>
     <l n="1195">che Lucifer quel giusto Sabaòt,</l>
     <l n="1196">e non creò Cain peggior che Abel.</l>
     <l n="1197">Se l'un superbo è poi più che Nembròt,</l>
     <l n="1198">l'altro è tutto disforme a Gabriel</l>
     <l n="1199">e non si pente e non esclama: "Osanna",</l>
     <l n="1200">libero arbitrio l'uno e l'altro danna:</l>
    </lg>
    <lg n="151">
     <l n="1201">questo fu quel che ci ha dannati tutti.</l>
     <l n="1202">E lungo tempo per la sua clemenzia</l>
     <l n="1203">ci comportòe, per non ci far sì brutti,</l>
     <l n="1204">insino al termin della penitenzia;</l>
     <l n="1205">e non possian più in grazia esser redutti,</l>
     <l n="1206">ché giusta è data la nostra sentenzia;</l>
     <l n="1207">e non ci tolse il preveder suo il tempo,</l>
     <l n="1208">ché la grazia al ben far fu sempre a tempo.</l>
    </lg>
    <lg n="152">
     <l n="1209">Giusto è il Padre e 'l Figliuolo, e giusto il Verbo,</l>
     <l n="1210">e fu con gran pietà la sua giustizia,</l>
     <l n="1211">e non fu men d'ingrato che superbo</l>
     <l n="1212">il peccato di tutti e la malizia;</l>
     <l n="1213">e non si pente il nostro animo acerbo,</l>
     <l n="1214">però che ciò che dal volere inizia,</l>
     <l n="1215">cognosciuto il ver prima, per se stesso,</l>
     <l n="1216">non tentato d'alcun, mai fu dimesso.</l>
    </lg>
    <lg n="153">
     <l n="1217">Non cognobbe Adam vostro il suo peccato:</l>
     <l n="1218">però dimessa fu questa fallenzia,</l>
     <l n="1219">perché il serpente l'aveva tentato;</l>
     <l n="1220">dispiacque sol la sua disobbedenzia:</l>
     <l n="1221">però di paradiso fu cacciato,</l>
     <l n="1222">e riservato della penitenzia</l>
     <l n="1223">la grazia, e pace della sua discordia</l>
     <l n="1224">e l'olio ancor della misericordia.</l>
    </lg>
    <lg n="154">
     <l n="1225">Ma la natura angelica corrotta</l>
     <l n="1226">non può più ritornar perfetta e intera,</l>
     <l n="1227">la qual peccò come natura dotta,</l>
     <l n="1228">e per questa cagion poi si dispera.</l>
     <l n="1229">Ché, se quel Savio non rispose allotta,</l>
     <l n="1230">quando Pilato domandò quel ch'era</l>
     <l n="1231">la verità, fu ch'e' l'aveva appresso,</l>
     <l n="1232">sì che questo ignorar gli fu dimesso;</l>
    </lg>
    <lg n="155">
     <l n="1233">se non che nel ben far perseverato</l>
     <l n="1234">non ha costui quando le man s'imbianca.</l>
     <l n="1235">E non sarebbe anche Giuda dannato,</l>
     <l n="1236">che si penté: ma la speranza manca,</l>
     <l n="1237">sanza la qual nessun mai fia salvato;</l>
     <l n="1238">e 'l detto d'Origen non lo rifranca;</l>
     <l n="1239">né sia chi l'altra oppinion concluda:</l>
     <l n="1240">in diebus illis salvabitur Iuda.</l>
    </lg>
    <lg n="156">
     <l n="1241">Dunque un Primo è nel Ciel, che tutto intese,</l>
     <l n="1242">da cui tutte le cose son create;</l>
     <l n="1243">e creando e dannando non ci offese,</l>
     <l n="1244">ma fe' tutto in iustizia e in veritate;</l>
     <l n="1245">e 'l futuro e 'l preterito ha palese,</l>
     <l n="1246">ché, come io dissi, è di necessitate</l>
     <l n="1247">che tutto appaia a quel Motor davante,</l>
     <l n="1248">da cui procede ogni virtù informante.</l>
    </lg>
    <lg n="157">
     <l n="1249">E poi che del mio mal pur la cagione,</l>
     <l n="1250">come maestro, m'hai costretto io dica,</l>
     <l n="1251">tu vorresti sapere or la ragione</l>
     <l n="1252">per che E' durassi invan questa fatica,</l>
     <l n="1253">poi che vedea la nostra dannazione:</l>
     <l n="1254">sappi che segnata è questa rubrica</l>
     <l n="1255">e riservata a quel Signor giocondo,</l>
     <l n="1256">sì ch'io nol so: però non ti rispondo.</l>
    </lg>
    <lg n="158">
     <l n="1257">Né detto l'ho per metterti alcun dubbio,</l>
     <l n="1258">ma perch'io veggo che la umana gente</l>
     <l n="1259">di molti errori avvolge a questo subbio,</l>
     <l n="1260">e vuol saper, sanza saper niente,</l>
     <l n="1261">onde esca il Nil, non pur solo il Danubbio:</l>
     <l n="1262">basta che tutto ha fatto giustamente</l>
     <l n="1263">e giusto e vero è quel Signor di sopra,</l>
     <l n="1264">come dice il salmista, in ciascuna opra.</l>
    </lg>
    <lg n="159">
     <l n="1265">E poeti e filosofi e morali</l>
     <l n="1266">queste cose ch'io dico anche non sanno;</l>
     <l n="1267">ma la prosunzion vuol de' mortali</l>
     <l n="1268">saper le gerarchie come elle stanno.</l>
     <l n="1269">Io ero serafin de' principali,</l>
     <l n="1270">e non sapea quel che quaggiù detto hanno</l>
     <l n="1271">Dionisio e Gregorio, ch'ognun erra</l>
     <l n="1272">a voler giudicare il Ciel di terra.</l>
    </lg>
    <lg n="160">
     <l n="1273">E sopra tutto a questo ti bisogna</l>
     <l n="1274">non ti fidar di spiriti folletti,</l>
     <l n="1275">ché non ti dicon mai se non menzogna</l>
     <l n="1276">e metton nella mente assai sospetti</l>
     <l n="1277">e farebbon più danno che vergogna;</l>
     <l n="1278">e perché intenda, e' non vengon costretti</l>
     <l n="1279">nell'acqua o nello specchio, e in aria stanno,</l>
     <l n="1280">mostrando sempre falsitate e inganno.</l>
    </lg>
    <lg n="161">
     <l n="1281">Vannosi l'un con l'altro poi vantando</l>
     <l n="1282">d'aver fatto parer quel che non sia:</l>
     <l n="1283">chi si diletta ir gli uomini gabbando,</l>
     <l n="1284">chi si diletta di filosofia,</l>
     <l n="1285">chi venire i tesori rivelando,</l>
     <l n="1286">chi del futuro dir qualche bugia;</l>
     <l n="1287">sì ch'io t'ho letto un gentil mio quaderno,</l>
     <l n="1288">ché gentilezza è bene anche in inferno.</l>
    </lg>
    <lg n="162">
     <l n="1289">- Or basti - disse Malagigi - questo.</l>
     <l n="1290">Dimmi al presente quel che fa Marsilio. -</l>
     <l n="1291">Disse Astaròt: - Io tel dirò, e presto:</l>
     <l n="1292">a Siragozza ha chiamato a concilio</l>
     <l n="1293">il popol tutto, e veggo manifesto</l>
     <l n="1294">gran gente d'arme e di molto navilio</l>
     <l n="1295">apparecchiarsi, e lui nel volto lieto;</l>
     <l n="1296">ma non dice a persona il suo secreto.</l>
    </lg>
    <lg n="163">
     <l n="1297">- Potresti tu ritrar qualche parola</l>
     <l n="1298">di Falserone o del re Bianciardino? -</l>
     <l n="1299">Disse Astaròt: - E' basta questa sola:</l>
     <l n="1300">che qualche tradimento m'indovino.</l>
     <l n="1301">- Or non più! - disse Malagigi. - Vola</l>
     <l n="1302">e piglia inverso Rinaldo il cammino,</l>
     <l n="1303">e porta in Runcisvalle, ov'io t'ho detto,</l>
     <l n="1304">quanto più presto lui con Ricciardetto. -</l>
    </lg>
    <lg n="164">
     <l n="1305">Disse il diavol: - Ricciardetto ha seco,</l>
     <l n="1306">per quel ch'io veggo, un leggiadro cavallo,</l>
     <l n="1307">che gliel donòe lo imperator là greco,</l>
     <l n="1308">e non vorrebbe a gnun modo lasciallo:</l>
     <l n="1309">però, se in groppa a Baiardo lui reco,</l>
     <l n="1310">questo destrier non potre' seguitallo,</l>
     <l n="1311">tanto che troppo ci terrebbe a tedio.</l>
     <l n="1312">Ma per servirti ho pensato il rimedio:</l>
    </lg>
    <lg n="165">
     <l n="1313">io dirò per tua parte a Rubicante</l>
     <l n="1314">che porti Ricciardetto, o a Farferello,</l>
     <l n="1315">che tentano un signor là di Levante</l>
     <l n="1316">perché e' voleva battezzarsi quello:</l>
     <l n="1317">tu se' tanto famoso nigromante</l>
     <l n="1318">che, sanza mostrar libro o altro anello,</l>
     <l n="1319">per compiacerti, dello infernal chiostro</l>
     <l n="1320">verrebbe Belzebù, principe nostro. -</l>
    </lg>
    <lg n="166">
     <l n="1321">Disse Malgigi: - S'e' non vien costretto,</l>
     <l n="1322">potrebbe questo spirito ingannarmi</l>
     <l n="1323">e gittare in un fiume Ricciardetto:</l>
     <l n="1324">dimmi, Astarotte, s'io posso fidarmi. -</l>
     <l n="1325">Disse Astarotte: - Non aver sospetto:</l>
     <l n="1326">non ti bisogna adoperare altre armi;</l>
     <l n="1327">e nota una parola: che ignun saggio</l>
     <l n="1328">non fa mai cosa a suo disavvantaggio:</l>
    </lg>
    <lg n="167">
     <l n="1329">tu potresti cacciarlo in qualche tomba;</l>
     <l n="1330">ma non bisogna, ché ti stima ed ama,</l>
     <l n="1331">tanto il tuo nome giù fra noi rimbomba;</l>
     <l n="1332">e vuolsi in ogni loco amici e fama. -</l>
     <l n="1333">Poi si partì, che parve d'una fromba</l>
     <l n="1334">quando il sasso esce, che per l'aria esclama;</l>
     <l n="1335">anzi folgore proprio par che fosse,</l>
     <l n="1336">e la terra tremò quando e' si mosse.</l>
    </lg>
    <lg n="168">
     <l n="1337">Or lasciam Astaròt andar per l'aria,</l>
     <l n="1338">ché questa notte troverrà Rinaldo:</l>
     <l n="1339">la nostra istoria è sì fiorita e varia</l>
     <l n="1340">ch'i' non posso in un luogo star mai saldo;</l>
     <l n="1341">e non sia altra oppinion contraria,</l>
     <l n="1342">ché troppe belle cose dice Arnaldo;</l>
     <l n="1343">e ciò ch'e' dice, il ver con man si tocca,</l>
     <l n="1344">ch'una bugia mai non gli esce di bocca.</l>
    </lg>
    <lg n="169">
     <l n="1345">E ringrazio il mio car non Angiolino,</l>
     <l n="1346">sanza il qual molto laboravo invano,</l>
     <l n="1347">più tosto un cherubino o serafino,</l>
     <l n="1348">onore e gloria di Montepulciano,</l>
     <l n="1349">che mi dètte d'Arnaldo e d'Alcuino</l>
     <l n="1350">notizia, e lume del mio Carlo Mano:</l>
     <l n="1351">ch'io ero entrato in un oscuro bosco,</l>
     <l n="1352">or la strada o 'l sentier del ver cognosco.</l>
    </lg>
    <lg n="170">
     <l n="1353">E bisognava che Rinaldo vegna,</l>
     <l n="1354">se non che Carlo non avea rimedio:</l>
     <l n="1355">ché, se non fussi sua potenzia degna</l>
     <l n="1356">che molto tenne la battaglia a tedio,</l>
     <l n="1357">Marsilio ne venìa con la sua insegna,</l>
     <l n="1358">e posto arebbe alla fine l'assedio</l>
     <l n="1359">dove Carlo era, a San Gianni di Porto;</l>
     <l n="1360">e forse Gan non sarebbe alfin morto.</l>
    </lg>
    <lg n="171">
     <l n="1361">Era il Danese di Spagna tornato,</l>
     <l n="1362">e Berlinghieri, Astolfo e Sansonetto;</l>
     <l n="1363">e Carlo a Piè di Porto hanno trovato,</l>
     <l n="1364">e molto di Marsilio avevon detto:</l>
     <l n="1365">che Ganellone avea tanto onorato</l>
     <l n="1366">che e' parea lor da pigliarne sospetto,</l>
     <l n="1367">e come e' fece nel parco il convito:</l>
     <l n="1368">ognun dicea quel ch'egli avea sentito.</l>
    </lg>
    <lg n="172">
     <l n="1369">Carlo pure all'usato si credea;</l>
     <l n="1370">il perché Astolfo e Berlinghier partissi</l>
     <l n="1371">e Sansonetto, ch'ognun Gan vedea</l>
     <l n="1372">sempre con Carlo che fa pissi pissi.</l>
     <l n="1373">E 'l traditor, che la birba sapea,</l>
     <l n="1374">volle con lor Baldovino anche gissi,</l>
     <l n="1375">per orpellare e coprir le sue colpe:</l>
     <l n="1376">guarda se questo fu tratto di volpe!</l>
    </lg>
    <lg n="173">
     <l n="1377">E nel partir sopra l'armi la vesta</l>
     <l n="1378">gli misse che Marsilio avea mandata,</l>
     <l n="1379">dicendo: - Omai la tua divisa è questa,</l>
     <l n="1380">tanto è degno colui che l'ha donata;</l>
     <l n="1381">e vo' che tu la porti in guerra e in festa.</l>
     <l n="1382">Saluta Orlando e tutta la brigata,</l>
     <l n="1383">e di' che facci al re Marsilio onore,</l>
     <l n="1384">ché così piace al nostro imperatore. -</l>
    </lg>
    <lg n="174">
     <l n="1385">In questo il re Marsilio ne venìa</l>
     <l n="1386">con le sue gente per trovare Orlando,</l>
     <l n="1387">ed ognun si vantava per la via</l>
     <l n="1388">d'uccidere il nimico minacciando.</l>
     <l n="1389">Diceva un certo Arlotto di Soria:</l>
     <l n="1390">- La testa d'Ulivieri al tuo comando,</l>
     <l n="1391">ché sai ben quanto m'è stato nimico,</l>
     <l n="1392">ti porterò, Marsilio, come io il dico. -</l>
    </lg>
    <lg n="175">
     <l n="1393">E Falseron volea cavare il core</l>
     <l n="1394">al conte Orlando, che il suo figlio uccise:</l>
     <l n="1395">non si ricorda, in Francia, il traditore,</l>
     <l n="1396">che l'abbracciòe più volte e pianse e rise.</l>
     <l n="1397">Marsilion, che disiava onore,</l>
     <l n="1398">in questo modo le schiere divise,</l>
     <l n="1399">e ricordossi ben di mano in mano</l>
     <l n="1400">di tutto l'ordin ch'avea dato Gano.</l>
    </lg>
    <lg n="176">
     <l n="1401">Però la prima schiera, centomila,</l>
     <l n="1402">volle che fussi sotto Falserone,</l>
     <l n="1403">e missevi di satrapi una fila,</l>
     <l n="1404">gente di pregio e d'alta condizione,</l>
     <l n="1405">come colui che l'opera compila,</l>
     <l n="1406">sì come savio, con gran discrezione:</l>
     <l n="1407">fra gli altri un re di fama e gagliardia,</l>
     <l n="1408">ch'io dissi appresso, Arlotto di Soria;</l>
    </lg>
    <lg n="177">
     <l n="1409">Turchion, Fidasso e Finadusto nero,</l>
     <l n="1410">ch'era ben sette braccia per lunghezza,</l>
     <l n="1411">e porta un bastonaccio sodo e fiero</l>
     <l n="1412">il qual tanta arme quanto e' truova spezza:</l>
     <l n="1413">non basta a questo il giorno un cimitero,</l>
     <l n="1414">tanti n'uccise per la sua fierezza;</l>
     <l n="1415">il re Malprimo e Malducco di Frasse</l>
     <l n="1416">credo ch'ancora in questa schiera entrasse.</l>
    </lg>
    <lg n="178">
     <l n="1417">Dico ch'io credo, di questo Malducco,</l>
     <l n="1418">ché nella terza lo mette Turpino,</l>
     <l n="1419">acciò che ignun non mi ponga al baucco</l>
     <l n="1420">che mi sia riprovato un bruscolino,</l>
     <l n="1421">che il popol ne fa poi suo badalucco.</l>
     <l n="1422">Ma nella schiera del re Bianciardino</l>
     <l n="1423">dugentomila cavalier vi misse</l>
     <l n="1424">Marsilio, avvegna che di più si disse.</l>
    </lg>
    <lg n="179">
     <l n="1425">Ed èvvi un re, chiamato Chiariello,</l>
     <l n="1426">di Portogallo, e il re Margheritonne,</l>
     <l n="1427">Balsamin, Fieramonte e il re Fiorello</l>
     <l n="1428">e Buiaforte e il gran re Sirionne</l>
     <l n="1429">e tanti altri signori in un drappello</l>
     <l n="1430">che tanti mai non ne vide Ilionne.</l>
     <l n="1431">L'ultima schiera fu di Balugante,</l>
     <l n="1432">col resto delle gente tutte quante.</l>
    </lg>
    <lg n="180">
     <l n="1433">Io chiamo qui Turpin mio testimonio:</l>
     <l n="1434">trecentomila è questa schiera terza.</l>
     <l n="1435">Quivi era l'Arcaliffa e 'l re Grandonio,</l>
     <l n="1436">che portava un baston come una sferza</l>
     <l n="1437">con certe palle, e pareva un demonio</l>
     <l n="1438">nero, e con questo baston non ischerza;</l>
     <l n="1439">e chi 'l vedeva sanza l'elmo in faccia</l>
     <l n="1440">dicea: "Quel garre e bestemmia e minaccia".</l>
    </lg>
    <lg n="181">
     <l n="1441">Orlando in Runcisvalle era venuto</l>
     <l n="1442">con la sua schiera usata anticamente,</l>
     <l n="1443">ed aspettava Marsilio e 'l tributo,</l>
     <l n="1444">che verrà presto sì miseramente.</l>
     <l n="1445">Il campo in ogni parte è sproveduto,</l>
     <l n="1446">e già per tutto era sparta la gente;</l>
     <l n="1447">Orlando a spasso, per darsi diletto,</l>
     <l n="1448">ispesso andava col suo Sansonetto.</l>
    </lg>
    <lg n="182">
     <l n="1449">E Sansonetto, figliuol del Soldano,</l>
     <l n="1450">era del conte Orlando innamorato,</l>
     <l n="1451">che per suo amore era fatto cristiano</l>
     <l n="1452">allor che nella Mecche fu arrivato,</l>
     <l n="1453">e sempre lo seguia per monte e piano,</l>
     <l n="1454">tanto che spesso il Soldan fu ammirato.</l>
     <l n="1455">Ma Ulivier pur mal contento stassi</l>
     <l n="1456">e confortava il campo s'afforzassi.</l>
    </lg>
    <lg n="183">
     <l n="1457">Aveva il re Marsilio già mandato</l>
     <l n="1458">molti cammelli innanzi e vettovaglia;</l>
     <l n="1459">e Bianciardin con essi era arrivato</l>
     <l n="1460">appunto il dì dinanzi alla battaglia,</l>
     <l n="1461">e molto aveva Orlando confortato</l>
     <l n="1462">di pace, e d'ogni cosa lo ragguaglia,</l>
     <l n="1463">e che volessi il re Marsilio amico</l>
     <l n="1464">e lasciar questa volta ogni odio antico.</l>
    </lg>
    <lg n="184">
     <l n="1465">Poi finse insino a Carlo dovere ire</l>
     <l n="1466">con certi scaltrimenti suo' malvagi,</l>
     <l n="1467">e seppe al re Marsilio riuscire,</l>
     <l n="1468">per altra via tornato come i Magi,</l>
     <l n="1469">e d'Orlando e del campo a referire:</l>
     <l n="1470">ch'alloggiato era con assai disagi</l>
     <l n="1471">di guardie a scolte e d'ogni cosa narra,</l>
     <l n="1472">che non vi si vedea solo una sbarra.</l>
    </lg>
    <lg n="185">
     <l n="1473">Fece Marsilio una bella orazione</l>
     <l n="1474">la notte a tutti, dove e' fecion alto,</l>
     <l n="1475">e cominciò: - Laudato sia Macone!</l>
     <l n="1476">ché sempre quello invoco, onoro, essalto.</l>
     <l n="1477">E' convien pur ch'io dica la cagione,</l>
     <l n="1478">prima noi siam co' cristiani all'assalto,</l>
     <l n="1479">per quel ch'io v'ho condotti in questo loco;</l>
     <l n="1480">e vorrei molto dir, ma il tempo è poco.</l>
    </lg>
    <lg n="186">
     <l n="1481">Ognun sa quanto tempo combattuto</l>
     <l n="1482">io ho con Carlo Magno e co' cristiani,</l>
     <l n="1483">tanto che vecchio son fatto canuto</l>
     <l n="1484">e tanto sangue sparto è de' pagani;</l>
     <l n="1485">e non ho con Orlando mai potuto</l>
     <l n="1486">essere un tratto in su' campi alle mani,</l>
     <l n="1487">ch'io sarei forse fuor d'un lungo affanno</l>
     <l n="1488">che s'apparecchia, o con salute o danno.</l>
    </lg>
    <lg n="187">
     <l n="1489">Tre volte m'ha la Spagna rebellata,</l>
     <l n="1490">come sapete, e parte d'Araona:</l>
     <l n="1491">appena Siragozza m'è restata;</l>
     <l n="1492">ed or pensava mettersi corona</l>
     <l n="1493">di tutti i nostri regni e di Granata;</l>
     <l n="1494">e in Runcisvalle si truova in persona,</l>
     <l n="1495">e Macon credo che dal Ciel lo mandi,</l>
     <l n="1496">e che la fede sua ci raccomandi.</l>
    </lg>
    <lg n="188">
     <l n="1497">Io mandai Bianciardin, poi Falserone</l>
     <l n="1498">in Francia a Carlo, a domandargli pace,</l>
     <l n="1499">poi ch'io vidi la mia distruzione;</l>
     <l n="1500">ma so che al nostro Dio questo non piace;</l>
     <l n="1501">e la risposta fu per Ganellone,</l>
     <l n="1502">come sapete, superba ed audace:</l>
     <l n="1503">che non volea che torni al paganesimo</l>
     <l n="1504">la Spagna o sbattezzar chi avea battesimo.</l>
    </lg>
    <lg n="189">
     <l n="1505">Cesare disse che se iusiurando,</l>
     <l n="1506">cioè la fede che è data ed accetta,</l>
     <l n="1507">romper si debba, lecito era quando</l>
     <l n="1508">si fa per tener regno o per vendetta:</l>
     <l n="1509">sì ch'io non curo di tradire Orlando;</l>
     <l n="1510">e lecito fu ancor la vedovetta</l>
     <l n="1511">per tradimento al lume di lanterne</l>
     <l n="1512">riportarne la testa d'Oloferne.</l>
    </lg>
    <lg n="190">
     <l n="1513">Non so se ognun di voi s'ha bene inteso</l>
     <l n="1514">del miracolo stato nella Mec:</l>
     <l n="1515">questo è che il nostro Iddio si tiene offeso:</l>
     <l n="1516">credo che fu di maggio, il primo alec,</l>
     <l n="1517">ch'egli apparì nell'aria un vampo acceso,</l>
     <l n="1518">e fu sentito dir "Salamalec",</l>
     <l n="1519">e l'arca santa di sangue sudare:</l>
     <l n="1520">non so se questo gran segno vi pare.</l>
    </lg>
    <lg n="191">
     <l n="1521">Sì ch'io non veggo quel che far più deggio,</l>
     <l n="1522">da poi che Macometto è in ciel crucciato,</l>
     <l n="1523">tanto che sempre andian di male in peggio;</l>
     <l n="1524">e non m'è tanto di spazio restato</l>
     <l n="1525">ch'io possi appena più locarvi il seggio</l>
     <l n="1526">ch'era pur già sopra ogn'altro onorato;</l>
     <l n="1527">e so che presto verrà nelle mani,</l>
     <l n="1528">e l'arca e quel, de' ribaldi cristiani.</l>
    </lg>
    <lg n="192">
     <l n="1529">Io v'ho per tanti paesi menati,</l>
     <l n="1530">per tanti error, tante fatiche, affanni:</l>
     <l n="1531">tutti siàn per morir nel mondo nati:</l>
     <l n="1532">venite ad onorar questi ultimi anni:</l>
     <l n="1533">voi sarete nel ciel ben ristorati;</l>
     <l n="1534">ben si ricorda de' suoi mussurmanni</l>
     <l n="1535">Macone e serba a chi fia suo fedele</l>
     <l n="1536">le fonte e' fiumi di latte e di mèle.</l>
    </lg>
    <lg n="193">
     <l n="1537">Però, militi miei, se voi sarete</l>
     <l n="1538">quel ch'io v'ho lungo tempo cognosciuti,</l>
     <l n="1539">questo è quel dì che voi vittoria arete;</l>
     <l n="1540">Orlando, sanguinosi i suoi tributi</l>
     <l n="1541">ch'aspetta in Runcisvalle, voi il sapete,</l>
     <l n="1542">come se schiavi ci avessi venduti.</l>
     <l n="1543">Ma se ancor taglian pur le nostre spade,</l>
     <l n="1544">noi piglierem tutta Cristianitade;</l>
    </lg>
    <lg n="194">
     <l n="1545">noi piglierem la Francia e la Borgogna,</l>
     <l n="1546">Inghilterra, la Fiandra e la Brettagna,</l>
     <l n="1547">la Normandia, Navarra e la Guascogna,</l>
     <l n="1548">la Piccardia, Provenza, e poi Lamagna;</l>
     <l n="1549">e basta solo a me quel che bisogna:</l>
     <l n="1550">conservar la mia sedia antica e magna;</l>
     <l n="1551">il resto, imperii e regni, si sia vostro,</l>
     <l n="1552">ché sanza voi son nulla, e tutto è nostro.</l>
    </lg>
    <lg n="195">
     <l n="1553">E manderò poi Bianciardino a Roma</l>
     <l n="1554">al gran papasso, a comandar ch'e' vegna</l>
     <l n="1555">a Siragozza a pena della chioma;</l>
     <l n="1556">se non, ch'io volgerò là la mia insegna,</l>
     <l n="1557">e in su l'altar che di Pietro si noma,</l>
     <l n="1558">per mostrar più la mia grandezza degna</l>
     <l n="1559">e come il ver profeta è Macometto,</l>
     <l n="1560">mangeranno i cavalli a suo dispetto.</l>
    </lg>
    <lg n="196">
     <l n="1561">Pertanto ognun si metta l'elmo in testa,</l>
     <l n="1562">la lancia in mano, e segua il suo stendardo.</l>
     <l n="1563">Non so s'a ricordarvi altro mi resta;</l>
     <l n="1564">penso che sì: ch'ognun abbi riguardo,</l>
     <l n="1565">se voi vedessi la mia sopravvesta</l>
     <l n="1566">che porta un giovinetto assai gagliardo:</l>
     <l n="1567">fate che questo sia salvato solo,</l>
     <l n="1568">però ch'egli è di Ganellon figliuolo. -</l>
    </lg>
    <lg n="197">
     <l n="1569">Poi ch'egli ebbe finita l'orazione</l>
     <l n="1570">e tutti i cavalieri ammaestrati,</l>
     <l n="1571">rimontò a caval Marsilione,</l>
     <l n="1572">e furon gli stendardi in alto dati.</l>
     <l n="1573">E nella prima schiera è Falserone</l>
     <l n="1574">con le sue gente, tutti bene armati,</l>
     <l n="1575">e Belfagor avea nello stendardo,</l>
     <l n="1576">di color nero, e il campo era leardo.</l>
    </lg>
    <lg n="198">
     <l n="1577">Nella seconda schiera è Bianciardino,</l>
     <l n="1578">ed occupava tutta una montagna,</l>
     <l n="1579">però che molto popol saracino</l>
     <l n="1580">avea con seco menato di Spagna;</l>
     <l n="1581">e diguazzava il vento un Apollino</l>
     <l n="1582">nella ricca bandiera azurra e magna;</l>
     <l n="1583">questo Apollino offende più d'un testo,</l>
     <l n="1584">e dice alcun che Trevigante è questo.</l>
    </lg>
    <lg n="199">
     <l n="1585">La terza schiera guida Balugante,</l>
     <l n="1586">e pare un nuovo Marte in su l'arcione;</l>
     <l n="1587">pensa che e' v'era più d'un amostante,</l>
     <l n="1588">però che in questa viene Marsilione;</l>
     <l n="1589">e lo stendardo suo venìa davante,</l>
     <l n="1590">dove era figurato il lor Macone</l>
     <l n="1591">nel campo rosso, con due ale d'oro.</l>
     <l n="1592">E in questo modo si schierâr costoro.</l>
    </lg>
    <lg n="200">
     <l n="1593">Or mi convien lasciar Marsilio, il quale</l>
     <l n="1594">inverso Roncisvalle s'è diritto,</l>
     <l n="1595">perché Astaròt anche avea seco l'ale,</l>
     <l n="1596">e già Rinaldo ha trovato in Egitto,</l>
     <l n="1597">ch'ancor bisogno non avea d'occhiale,</l>
     <l n="1598">e lesse ciò che Malagigi ha scritto;</l>
     <l n="1599">poi domandò quel messaggier chi e' sia</l>
     <l n="1600">che così tosto ha spacciata la via.</l>
    </lg>
    <lg n="201">
     <l n="1601">E poi che l'ebbe da presso veduto,</l>
     <l n="1602">perché gli fece molto fiero sguardo,</l>
     <l n="1603">sorrise e disse: - Tu sia il benvenuto. -</l>
     <l n="1604">E poi chiamava Guicciardo ed Alardo</l>
     <l n="1605">e domandò se l'avean cognosciuto.</l>
     <l n="1606">Ma Farferel, che non v'ebbe riguardo,</l>
     <l n="1607">apparì intanto in una forma oscura,</l>
     <l n="1608">tanto che a tutti faceva paura.</l>
    </lg>
    <lg n="202">
     <l n="1609">Ricciardetto era a contemplar rimaso</l>
     <l n="1610">una certa piramida che avea</l>
     <l n="1611">un cerchio d'oro, e nol fe' Chemi a caso,</l>
     <l n="1612">ché tutto il corso del ciel vi vedea.</l>
     <l n="1613">L'altra di Mucerin, di Armeo, d'Amaso</l>
     <l n="1614">non così bella o degna gli parea;</l>
     <l n="1615">forse la prima gli pareva brutta,</l>
     <l n="1616">da quei dodici satrapi construtta.</l>
    </lg>
    <lg n="203">
     <l n="1617">Ma poi che tutto da Rinaldo intese,</l>
     <l n="1618">pargli mill'anni di vedere Orlando;</l>
     <l n="1619">e così tosto il partito si prese:</l>
     <l n="1620">Guicciardo, Alardo ne vadin trottando</l>
     <l n="1621">a Montalban per qualche altro paese;</l>
     <l n="1622">e poi Rinaldo venìa domandando:</l>
     <l n="1623">- Sarebbe, dimmi, Astaròt, possibile</l>
     <l n="1624">che pel cammin tu ci porti invisibile? -</l>
    </lg>
    <lg n="204">
     <l n="1625">Disse Astaròt: - E' fia per certo: aspetta</l>
     <l n="1626">tanto ch'io mandi insino in Etiopia,</l>
     <l n="1627">e porteratti uno spirto una erbetta</l>
     <l n="1628">che può far questo, e non pure elitropia;</l>
     <l n="1629">e basta sol ch'addosso te la metta,</l>
     <l n="1630">ché così è la sua natura propia;</l>
     <l n="1631">e dove manca ragione o scienzia,</l>
     <l n="1632">basta al savio veder la sperienzia. -</l>
    </lg>
    <lg n="205">
     <l n="1633">E poi si volse a un certo scudiere,</l>
     <l n="1634">e disse: - Va' per questa erba, Milusse. -</l>
     <l n="1635">Rinaldo guarda, e non seppe vedere</l>
     <l n="1636">con chi quel parli, e paura gl'indusse.</l>
     <l n="1637">Disse Astaròt: - Io intendo il tuo tacere:</l>
     <l n="1638">non chiamerei, se qualcun non ci fusse:</l>
     <l n="1639">sappi ch'io ho mille demòn qui intorno</l>
     <l n="1640">che m'accompagnon di notte e di giorno. -</l>
    </lg>
    <lg n="206">
     <l n="1641">Disse Rinaldo: - Adunque io son nel gagno</l>
     <l n="1642">de' diavoli! Orsù, qui siam: che fia? -</l>
     <l n="1643">Disse Astaròt: - Ognun fia buon compagno</l>
     <l n="1644">o buon briccon, tu il vedrai per la via;</l>
     <l n="1645">ed ogni dì qualche convito magno</l>
     <l n="1646">vedrai sempre, e parata l'osteria,</l>
     <l n="1647">e chiederai tu stesso le vivande,</l>
     <l n="1648">ch'io ti darò mangiare altro che ghiande.</l>
    </lg>
    <lg n="207">
     <l n="1649">Noi abbiàn, come voi, principe e duce</l>
     <l n="1650">giù nell'inferno, e 'l primo è Belzebùe:</l>
     <l n="1651">chi una cosa, chi altra conduce,</l>
     <l n="1652">ognuno attende alle faccende sue;</l>
     <l n="1653">ma tutto a Belzebù poi si riduce,</l>
     <l n="1654">perché Lucifer religato fue</l>
     <l n="1655">ultimo a tutti e nel centro più imo,</l>
     <l n="1656">poi ch'egli 'ntese esser nel Ciel sù primo.</l>
    </lg>
    <lg n="208">
     <l n="1657">E se vuoi pur che il ver presto ti dica,</l>
     <l n="1658">non ti fidar di noi se non col pegno,</l>
     <l n="1659">perché alla vostra natura è nimica</l>
     <l n="1660">la nostra per invidia e per isdegno.</l>
     <l n="1661">Tu mi dài di portar questa fatica:</l>
     <l n="1662">io fui già serafin più di te degno;</l>
     <l n="1663">or, per piacere al nostro Malagigi,</l>
     <l n="1664">vedi ch'io fo di bastagio i servigi.</l>
    </lg>
    <lg n="209">
     <l n="1665">Ma perch'io so che tu farai macello</l>
     <l n="1666">in Roncisvalle, volentier ti porto,</l>
     <l n="1667">e così Ricciardetto Farferello:</l>
     <l n="1668">ch'io vedrò certo molto popol morto,</l>
     <l n="1669">e correrà di sangue ogni ruscello;</l>
     <l n="1670">ché sai ch'egli è de' miseri conforto</l>
     <l n="1671">di veder come lor qualch'altro afflitto:</l>
     <l n="1672">però ti traggo volentier d'Egitto. -</l>
    </lg>
    <lg n="210">
     <l n="1673">Venne Milusse, e portò l'erba seco</l>
     <l n="1674">e dèttela a Rinaldo in un sacchetto,</l>
     <l n="1675">e disse: - Dagli Antipodi l'arreco. -</l>
     <l n="1676">Disse Astarotte: - Dàlla a Ricciardetto. -</l>
     <l n="1677">Rinaldo guarda, e rimase alfin cieco,</l>
     <l n="1678">e disse: - Il vero, Astarotte, m'hai detto;</l>
     <l n="1679">pertanto andianne. - E saltò in su Baiardo,</l>
     <l n="1680">che questa volta gli parrà gagliardo.</l>
    </lg>
    <lg n="211">
     <l n="1681">Quando Baiardo il diavol sentiva,</l>
     <l n="1682">perch'altra volta di questi alloggiòe,</l>
     <l n="1683">intese ben come la cosa giva,</l>
     <l n="1684">e come un drago a soffiar cominciòe;</l>
     <l n="1685">e così l'altro cavallo annitriva</l>
     <l n="1686">e raspa e salta, e 'l cammin suo pigliòe</l>
     <l n="1687">con tanta furia, e così Astarotte,</l>
     <l n="1688">che l'uno e l'altro non sente di gotte.</l>
    </lg>
    <lg n="212">
     <l n="1689">Lasciate le piramide, accadea</l>
     <l n="1690">di Miride passar la gran palude;</l>
     <l n="1691">per che Astaròt a Rinaldo dicea:</l>
     <l n="1692">- Che vuoi ch'io facci? - e Rinaldo conclude:</l>
     <l n="1693">- Parmi tu salti. - E così si facea.</l>
     <l n="1694">Ma Ricciardetto pur gli occhi si chiude</l>
     <l n="1695">per non veder quanto il caval vadi alto.</l>
     <l n="1696">Tanto è che questa si spaccia in un salto.</l>
    </lg>
    <lg n="213">
     <l n="1697">Poi cavalcando, e già per Libia entrato,</l>
     <l n="1698">trovato ha il fiume ovver palude o lago</l>
     <l n="1699">il qual Triton da Tritonia è chiamato;</l>
     <l n="1700">e poi più oltre, lasciata Cartago,</l>
     <l n="1701">a destra il fiume Bagrade ha trovato,</l>
     <l n="1702">dove uccise il serpente Attilio o 'l drago</l>
     <l n="1703">onde e' si dice ancor tante novelle</l>
     <l n="1704">e come a Roma quel mandò la pelle.</l>
    </lg>
    <lg n="214">
     <l n="1705">Ma vogliàn noi che Rinaldo cavalchi</l>
     <l n="1706">e non si facci però collezione,</l>
     <l n="1707">benché la fretta del cammin c'incalchi?</l>
     <l n="1708">Ben sai che no, ché non sare' ragione.</l>
     <l n="1709">Disse Astaròt: - Orsù, qua tutti, scalchi!</l>
     <l n="1710">Apparecchiate la nostra magione. -</l>
     <l n="1711">Disse Rinaldo: - E che il becco s'immolli!</l>
     <l n="1712">E poi cantando ce n'andren satolli. -</l>
    </lg>
    <lg n="215">
     <l n="1713">In questo, in su 'n un prato è apparito</l>
     <l n="1714">un padiglion che parea tutto d'oro,</l>
     <l n="1715">ed ordinato sùbito un convito.</l>
     <l n="1716">Dunque da beffe non fanno costoro:</l>
     <l n="1717">le mense acconce, e chi abbi servito,</l>
     <l n="1718">e tanti camerier già intorno loro,</l>
     <l n="1719">con reverenzie ed abiti sì destri</l>
     <l n="1720">che parean tutti di nozze maestri.</l>
    </lg>
    <lg n="216">
     <l n="1721">Chi butta, alla lombarda, il pannisello,</l>
     <l n="1722">ed acqua lanfa è trovata alle mani.</l>
     <l n="1723">Posti a sedere, ecco giunto un piattello</l>
     <l n="1724">di beccafichi e di grassi ortolani.</l>
     <l n="1725">Vedi che anticamente questo uccello</l>
     <l n="1726">era, e non pur ne' paesi toscani!</l>
     <l n="1727">E perché qui non se ne crede altrove,</l>
     <l n="1728">ambrosia o nèttar non s'invidia a Giove,</l>
    </lg>
    <lg n="217">
     <l n="1729">e come un dice: "Gli ortolan", di botto</l>
     <l n="1730">par che si lievi in tanta boria Prato;</l>
     <l n="1731">e però disse già il piovano Arlotto</l>
     <l n="1732">ch'avea più volte in su questo pensato</l>
     <l n="1733">perché e' sapeva e' v'è misterio sotto,</l>
     <l n="1734">e finalmente or l'avia ritrovato:</l>
     <l n="1735">cioè che Cristo a Maddalena apparve</l>
     <l n="1736">in ortolan, che buon sozio gli parve.</l>
    </lg>
    <lg n="218">
     <l n="1737">- Vennon tante vivande in un baleno</l>
     <l n="1738">che mai convito si fe' più solenne,</l>
     <l n="1739">e d'ogni cosa si missono in seno:</l>
     <l n="1740">e' vi fu insino a' pavon con le penne;</l>
     <l n="1741">i cavalli hanno dell'orzo e del fieno.</l>
     <l n="1742">Rinaldo quasi per le risa svenne,</l>
     <l n="1743">e dice: - Questi mi paion miracoli!</l>
     <l n="1744">Facciam qui sei, non che tre tabernacoli! -</l>
    </lg>
    <lg n="219">
     <l n="1745">E Ricciardetto diceva: - Fratello,</l>
     <l n="1746">a me par che noi siàn bene alloggiati,</l>
     <l n="1747">da poi che c'è buon oste e buon piattello</l>
     <l n="1748">e vernacce e razzesi dilicati. -</l>
     <l n="1749">Ed Astaròt è intorno e Farfarello</l>
     <l n="1750">col grembiul, come l'oste, apparecchiati,</l>
     <l n="1751">e dicean pur così piacevolmente:</l>
     <l n="1752">- Messer, che dite? Màncavi niente? -</l>
    </lg>
    <lg n="220">
     <l n="1753">Disse Rinaldo: - Qui sta buon ostiere:</l>
     <l n="1754">venghin poi le vivande dell'inferno;</l>
     <l n="1755">ch'io avea voglia di mangiare e bere!</l>
     <l n="1756">E so che, per un tratto io mi governo,</l>
     <l n="1757">ch'io potrò cavalcare a mio piacere. -</l>
     <l n="1758">E finalmente buono scotto ferno.</l>
     <l n="1759">Poi domandorno onde l'oste abbi avute</l>
     <l n="1760">queste vivande che son lor venute.</l>
    </lg>
    <lg n="221">
     <l n="1761">Disse il diavol: - Questa collezione</l>
     <l n="1762">e le vivande che mangiate avete</l>
     <l n="1763">apparecchiava il re Marsilione;</l>
     <l n="1764">e giunti in Runcisvalle lo saprete,</l>
     <l n="1765">ché i servi insieme ne fecion quistione.</l>
     <l n="1766">E se del vostro imperator volete</l>
     <l n="1767">ch'io facci qui venire lesso o arrosto,</l>
     <l n="1768">comanda pur, ch'e' ci sarà tantosto.</l>
    </lg>
    <lg n="222">
     <l n="1769">- Andiam via presto pel nostro cammino, -</l>
     <l n="1770">dicea Rinaldo - ché il desio mi sprona</l>
     <l n="1771">di rivedere il mio gentil cugino.</l>
     <l n="1772">Ogni cosa, Astaròt, è stata buona. -</l>
     <l n="1773">E mentre questo dice il paladino,</l>
     <l n="1774">il padiglion non veggon né persona;</l>
     <l n="1775">per la qual cosa a caval rimontorno,</l>
     <l n="1776">ch'era passato più che mezzo il giorno.</l>
    </lg>
    <lg n="223">
     <l n="1777">E perché il fiume Bagrade è pur grande,</l>
     <l n="1778">e per la pioggia sette rami avea</l>
     <l n="1779">fatti, e per tutto il paese si spande,</l>
     <l n="1780">con Ricciardetto Rinaldo dicea:</l>
     <l n="1781">- Noi smaltirem qui forse le vivande -,</l>
     <l n="1782">però che il mar questo fiume parea.</l>
     <l n="1783">- E' ci convien saltar, questo è l'effetto.</l>
     <l n="1784">- Saltian pur tosto - dicea Ricciardetto. -</l>
    </lg>
    <lg n="224">
     <l n="1785">Disse Rinaldo: - O mio gentil Baiardo,</l>
     <l n="1786">tu non avesti ancor già mai vergogna:</l>
     <l n="1787">or ti cognosco se sarai gagliardo.</l>
     <l n="1788">O Astaròt, andar qui ci bisogna</l>
     <l n="1789">di salto in salto, come il leopardo,</l>
     <l n="1790">che forse ancor fia scritto per menzogna. -</l>
     <l n="1791">Disse Astarotte: - Non temer, Rinaldo,</l>
     <l n="1792">attienti in sulla sella e sta' pur saldo. -</l>
    </lg>
    <lg n="225">
     <l n="1793">Era Baiardo fier di sua natura,</l>
     <l n="1794">e se non fusse anco Astaròt in quello,</l>
     <l n="1795">saltato arebbe, e non are' paura</l>
     <l n="1796">a trattar l'aria come lieve uccello;</l>
     <l n="1797">e cominciò, quanto la terra è dura,</l>
     <l n="1798">come gru per levarsi o altro uccello</l>
     <l n="1799">a trottar; poi si chiudea di gualoppo;</l>
     <l n="1800">poi si levò, che non pareva zoppo.</l>
    </lg>
    <lg n="226">
     <l n="1801">Vedes' tu mai, lettor, di salto in salto</l>
     <l n="1802">il pesce in mar, per ischifare il gurro?</l>
     <l n="1803">Così questo caval; ma va sù alto,</l>
     <l n="1804">da dir: "Fetonte più basso ebbe il curro";</l>
     <l n="1805">da creder, prima che torni allo smalto,</l>
     <l n="1806">che tocchi l'air dove e' pare azzurro.</l>
     <l n="1807">Credo che Giuno ebbe paura e sdegno</l>
     <l n="1808">e dubitassi del suo scettro o regno.</l>
    </lg>
    <lg n="227">
     <l n="1809">Passato il fiume Bagrade ch'io dico,</l>
     <l n="1810">presso allo stretto son di Giubilterra,</l>
     <l n="1811">dove pose i suoi segni il Greco antico,</l>
     <l n="1812">Abila e Calpe, a dimostrar ch'egli erra</l>
     <l n="1813">non per iscogli o per vento nimico,</l>
     <l n="1814">ma perché il globo cala della terra,</l>
     <l n="1815">chi va più oltre, e non truova poi fondo,</l>
     <l n="1816">tanto che cade giù nel basso mondo.</l>
    </lg>
    <lg n="228">
     <l n="1817">Rinaldo allor, ricognosciuto il loco,</l>
     <l n="1818">perché altra volta l'aveva veduto,</l>
     <l n="1819">dicea con Astarotte: - Dimmi un poco</l>
     <l n="1820">a quel che questo segno ha proveduto. -</l>
     <l n="1821">Disse Astaròt: - Un error lungo e fioco,</l>
     <l n="1822">per molti secol non ben cognosciuto,</l>
     <l n="1823">fa che si dice "d'Ercul le colonne"</l>
     <l n="1824">e che più là molti periti sonne.</l>
    </lg>
    <lg n="229">
     <l n="1825">Sappi che questa oppinione è vana,</l>
     <l n="1826">perché più oltre navicar si puote,</l>
     <l n="1827">però che l'acqua in ogni parte è piana,</l>
     <l n="1828">benché la terra abbi forma di ruote.</l>
     <l n="1829">Era più grossa allor la gente umana,</l>
     <l n="1830">tal che potrebbe arrossirne le gote</l>
     <l n="1831">Ercule ancor d'aver posti que' segni,</l>
     <l n="1832">perché più oltre passeranno i legni.</l>
    </lg>
    <lg n="230">
     <l n="1833">E puossi andar giù nell'altro emisperio,</l>
     <l n="1834">però che al centro ogni cosa reprime,</l>
     <l n="1835">sì che la terra per divin misterio</l>
     <l n="1836">sospesa sta fra le stelle sublime,</l>
     <l n="1837">e laggiù son città, castella e imperio;</l>
     <l n="1838">ma nol cognobbon quelle gente prime:</l>
     <l n="1839">vedi che il sol di camminar s'affretta</l>
     <l n="1840">dove io ti dico, ché laggiù s'aspetta.</l>
    </lg>
    <lg n="231">
     <l n="1841">E come un segno surge in oriente,</l>
     <l n="1842">un altro cade con mirabile arte</l>
     <l n="1843">come si vede qua nell'occidente,</l>
     <l n="1844">però che il ciel giustamente comparte.</l>
     <l n="1845">Antipodi appellata è quella gente;</l>
     <l n="1846">adora il sole e Iuppiter e Marte,</l>
     <l n="1847">e piante ed animal, come voi, hanno,</l>
     <l n="1848">e spesso insieme gran battaglie fanno. -</l>
    </lg>
    <lg n="232">
     <l n="1849">Disse Rinaldo: - Poi che a questo siamo,</l>
     <l n="1850">dimmi, Astaròt, un'altra cosa ancora:</l>
     <l n="1851">se questi son della stirpe d'Adamo;</l>
     <l n="1852">e, perché vane cose vi s'adora,</l>
     <l n="1853">se si posson salvar qual noi possiamo. -</l>
     <l n="1854">Disse Astarotte: - Non tentar più ora,</l>
     <l n="1855">perché più oltre dichiarar non posso,</l>
     <l n="1856">e par che tu domandi come uom grosso.</l>
    </lg>
    <lg n="233">
     <l n="1857">Dunque sarebbe partigiano stato</l>
     <l n="1858">in questa parte il vostro Redentore,</l>
     <l n="1859">che Adam per voi quassù fussi formato,</l>
     <l n="1860">e crucifisso Lui per vostro amore?</l>
     <l n="1861">Sappi ch'ognun per la croce è salvato;</l>
     <l n="1862">forse che il ver, dopo pur lungo errore,</l>
     <l n="1863">adorerete tutti di concordia,</l>
     <l n="1864">e troverrete ognun misericordia.</l>
    </lg>
    <lg n="234">
     <l n="1865">Basta che sol la vostra fede è certa,</l>
     <l n="1866">e la Virgine è in Ciel glorificata.</l>
     <l n="1867">Ma nota che la porta è sempre aperta</l>
     <l n="1868">e insino a quel gran dì non fia serrata,</l>
     <l n="1869">e chi farà col cor giusta l'offerta,</l>
     <l n="1870">sarà questa olocausta accettata;</l>
     <l n="1871">ché molto piace al Ciel la obbedienzia,</l>
     <l n="1872">e timore, osservanzia e reverenzia.</l>
    </lg>
    <lg n="235">
     <l n="1873">Mentre lor ceremonie e devozione</l>
     <l n="1874">con timore osservorono i Romani,</l>
     <l n="1875">benché Marte adorassino e Iunone</l>
     <l n="1876">e Giuppiter e gli altri idoli vani,</l>
     <l n="1877">piaceva al Ciel questa religione</l>
     <l n="1878">che discerne le bestie dagli umani;</l>
     <l n="1879">tanto che sempre alcun tempo innalzorno,</l>
     <l n="1880">e così pel contrario rovinorno.</l>
    </lg>
    <lg n="236">
     <l n="1881">- Dico così che quella gente crede,</l>
     <l n="1882">adorando i pianeti, adorar bene;</l>
     <l n="1883">e la giustizia sai così concede</l>
     <l n="1884">al buon remunerazio, al tristo pene:</l>
     <l n="1885">sì che non debbe disperar merzede</l>
     <l n="1886">chi rettamente la sua legge tiene:</l>
     <l n="1887">la mente è quella che vi salva e danna,</l>
     <l n="1888">se la troppa ignoranzia non v'inganna.</l>
    </lg>
    <lg n="237">
     <l n="1889">Nota ch'egli è certa ignoranzia ottusa</l>
     <l n="1890">o crassa o pigra, accidiosa e trista,</l>
     <l n="1891">che, la porta al veder tenendo chiusa,</l>
     <l n="1892">ricevette invan l'anima e la vista:</l>
     <l n="1893">però questa nel Ciel non truova scusa:</l>
     <l n="1894">"Noluit intelligere" il salmista</l>
     <l n="1895">dice d'alcun tanto ignorante e folle</l>
     <l n="1896">che per bene operar saper non volle.</l>
    </lg>
    <lg n="238">
     <l n="1897">Tanto è, chi serverà ben la sua legge</l>
     <l n="1898">potrebbe ancora aver redenzione,</l>
     <l n="1899">come de' Padri del Limbo si legge;</l>
     <l n="1900">e che nulla non fe' sanza cagione</l>
     <l n="1901">quel primo Padre ch'ogni cosa regge:</l>
     <l n="1902">sì che il mondo non fe' sanza persone</l>
     <l n="1903">dove tu vedi andar laggiù le stelle,</l>
     <l n="1904">pianeti e segni e tante cose belle.</l>
    </lg>
    <lg n="239">
     <l n="1905">Non fu quello emisperio fatto a caso,</l>
     <l n="1906">né il sol tanta fatica indarno dura</l>
     <l n="1907">la notte, il dì, dall'uno all'altro occaso:</l>
     <l n="1908">ché il sommo Giove non n'arebbe cura</l>
     <l n="1909">se fussi colaggiù vòto rimaso.</l>
     <l n="1910">E nota che l'angelica natura,</l>
     <l n="1911">poi ch'a te piace di saper più addentro,</l>
     <l n="1912">da quella parte rovinòe nel centro.</l>
    </lg>
    <lg n="240">
     <l n="1913">Vera è la fede sola de' cristiani</l>
     <l n="1914">e giusta legge e ben fondata e santa;</l>
     <l n="1915">tutti i vostri dottor son giusti e piani</l>
     <l n="1916">e ciò che appunto la Scrittura canta;</l>
     <l n="1917">e tutti i Giudei perfidi e i pagani,</l>
     <l n="1918">se la grazia del Ciel qui non rammanta,</l>
     <l n="1919">dannati sono, e le lor legge tutte</l>
     <l n="1920">dell'Alcoran de' matti e del Talmutte.</l>
    </lg>
    <lg n="241">
     <l n="1921">Vedi quanto gridato hanno i profeti</l>
     <l n="1922">della Virgin, dell'alto Emanuello,</l>
     <l n="1923">e da quel tempo in qua son tutti cheti</l>
     <l n="1924">che il Verbo santo si congiunse a quello;</l>
     <l n="1925">tante Sibille, insin vostri poeti</l>
     <l n="1926">disson che il secol si dovea far bello:</l>
     <l n="1927">leggi Eritrea, del signor nazzareno,</l>
     <l n="1928">che dice insin che e' giacerà nel fieno.</l>
    </lg>
    <lg n="242">
     <l n="1929">E se la prava oppinion de' matti</l>
     <l n="1930">aspetta altro Messia che il vostro ancora,</l>
     <l n="1931">e confessa i miracol ch'Egli ha fatti,</l>
     <l n="1932">e come E' disse a Lazzer: "Veni fora"</l>
     <l n="1933">e muti e ciechi sanava ed attratti,</l>
     <l n="1934">che negar non si può; certo ella ignora</l>
     <l n="1935">che liberassi gli uomini e le donne</l>
     <l n="1936">per la virtù del Tetragramatonne.</l>
    </lg>
    <lg n="243">
     <l n="1937">Ed altro argumentar non vi bisogna</l>
     <l n="1938">contra a' Giudei, d'Eliseo o d'Elia:</l>
     <l n="1939">che s'Egli avessi detto in ciò menzogna</l>
     <l n="1940">come egli era mandato il ver Messia</l>
     <l n="1941">dal Padre, il qual sol veritate agogna,</l>
     <l n="1942">perché Egli è vita e verità e via,</l>
     <l n="1943">potèsta non arebbe in quella vece</l>
     <l n="1944">di far le cose mirabil che e' fece.</l>
    </lg>
    <lg n="244">
     <l n="1945">Io ho queste parole ritrattate</l>
     <l n="1946">ch'io dissi, e forse Malgigi m'appunta,</l>
     <l n="1947">che molte cose non son rivelate</l>
     <l n="1948">al Figliuol, quanto alla natura assunta:</l>
     <l n="1949">sì ch'io parlavo della umanitate;</l>
     <l n="1950">ma la natura divina congiunta,</l>
     <l n="1951">perch'ella è sol la somma sapienzia,</l>
     <l n="1952">ogni cosa ab initio ha in sua presenzia. -</l>
    </lg>
    <lg n="245">
     <l n="1953">Disse Rinaldo: - Orsù, troviam Orlando.</l>
     <l n="1954">Poi, perché di' colaggiù si fa guerra,</l>
     <l n="1955">io voglio andar que' paesi cercando</l>
     <l n="1956">e passar questo mar dove Ercul erra,</l>
     <l n="1957">ché vivere e morir vuolsi apparando.</l>
     <l n="1958">Ma or passar ci convien Giubilterra.</l>
     <l n="1959">Lasciami un poco smontar dell'arcione. -</l>
     <l n="1960">Poi scese, e fe' questa breve orazione:</l>
    </lg>
    <lg n="246">
     <l n="1961">- Se tu se', Signor mio, deliberato</l>
     <l n="1962">ch'io vadi in Runcisvalle, abbi merzé</l>
     <l n="1963">di me che son da' nimici portato</l>
     <l n="1964">per soccorrere Orlando e la tua fé:</l>
     <l n="1965">ricòrdati che il mare fu allargato,</l>
     <l n="1966">per salvar la tua gente, a Moisè;</l>
     <l n="1967">spira in me quel ch'io per me non intendo:</l>
     <l n="1968">in manus tuas me valde commendo. -</l>
    </lg>
    <lg n="247">
     <l n="1969">Come Baiardo alla riva fu presso,</l>
     <l n="1970">parve che tutto di fuoco sfavilli;</l>
     <l n="1971">poi prese il salto ed in air si fu messo;</l>
     <l n="1972">ma così alto non saltono i grilli,</l>
     <l n="1973">e non è tempo di segnarsi adesso,</l>
     <l n="1974">ché non piace al demòn nostri sigilli.</l>
     <l n="1975">O potenzia del Ciel, poi ch'a te piacque,</l>
     <l n="1976">maraviglia non fia saltar queste acque!</l>
    </lg>
    <lg n="248">
     <l n="1977">Ricciardetto ebbe paura e riprezzo,</l>
     <l n="1978">perché tanto alto si vide di botto</l>
     <l n="1979">che si trovò con Farfarello al rezzo,</l>
     <l n="1980">e dubitò, ché si vide il sol sotto</l>
     <l n="1981">come s'e' fussi tra 'l cielo e lui in mezzo;</l>
     <l n="1982">e ricordossi di Icaro del botto</l>
     <l n="1983">per confidarsi alle incerate penne;</l>
     <l n="1984">e con fatica alla sella s'attenne.</l>
    </lg>
    <lg n="249">
     <l n="1985">Rinaldo arebbe voluto in quel salto</l>
     <l n="1986">potere al sole aggiugnere alla chioma;</l>
     <l n="1987">ma non potea, ché si truova più alto,</l>
     <l n="1988">perché quel già sotto l'acque giù torna.</l>
     <l n="1989">Baiardo, quando cascò in su lo smalto,</l>
     <l n="1990">anche non parve la sua forza doma,</l>
     <l n="1991">e poco cura il salto ch'egli ha fatto,</l>
     <l n="1992">e cadde in terra lieve come un gatto.</l>
    </lg>
    <lg n="250">
     <l n="1993">Diceva Ricciardetto a Farferello,</l>
     <l n="1994">come e' giunse alla riva: - Io ti confesso</l>
     <l n="1995">che questa volta io non son buon uccello,</l>
     <l n="1996">però che il sol non mi parea più desso,</l>
     <l n="1997">quand'io mi vidi volar sopra a quello:</l>
     <l n="1998">credo ch'io ero al Zodiaco appresso.</l>
     <l n="1999">Troppo gran salto a questa volta fue:</l>
     <l n="2000">io non mi vanterei di farne piùe. -</l>
    </lg>
    <lg n="251">
     <l n="2001">Il caval si sentì di Ricciardetto</l>
     <l n="2002">in un modo annitrir che par che rida,</l>
     <l n="2003">ché quel diavol ne prese diletto</l>
     <l n="2004">delle parole, che colui si sfida;</l>
     <l n="2005">e poi diceva: - Non aver sospetto,</l>
     <l n="2006">o Ricciardetto: tu hai buona guida. -</l>
     <l n="2007">Dicea Rinaldo: - Facciàn questo patto:</l>
     <l n="2008">che in Runcisvalle si salti in un tratto. -</l>
    </lg>
    <lg n="252">
     <l n="2009">Rispose Ricciardetto: - Adagio un poco!</l>
     <l n="2010">Volgi pur largo, Farferello, a' canti.</l>
     <l n="2011">Tu non ti curi come vadi il giuoco,</l>
     <l n="2012">o drento o fuor; poi te ne ridi e vanti.</l>
     <l n="2013">Io sono ancor per la paura fioco</l>
     <l n="2014">e sento i sensi tremar tutti quanti,</l>
     <l n="2015">e parmi i panni in capo aver rovesci</l>
     <l n="2016">e cader giù nell'acqua in bocca a' pesci. -</l>
    </lg>
    <lg n="253">
     <l n="2017">Era la notte appunto cominciata</l>
     <l n="2018">quando costoro hanno passato Calpe,</l>
     <l n="2019">e poi la Spagna Betica trovata,</l>
     <l n="2020">e vanno attraversando i piani e l'alpe;</l>
     <l n="2021">e così costeggiando la Granata</l>
     <l n="2022">si ritruovano al buio come talpe;</l>
     <l n="2023">e di dormir per certo avean bisogno,</l>
     <l n="2024">ma non è tempo a caminare in sogno.</l>
    </lg>
    <lg n="254">
     <l n="2025">E capitorno al fiume detto Beti,</l>
     <l n="2026">presso a Corduba antica, in un momento,</l>
     <l n="2027">ove dicon gli storici e i poeti</l>
     <l n="2028">nacque Avicenna e quel che il sentimento</l>
     <l n="2029">intese d'Aristotile e i segreti,</l>
     <l n="2030">Averroìs che fece il gran comento.</l>
     <l n="2031">Ma questo all'uno ed all'altro cavallo</l>
     <l n="2032">credo che fussi un saltellin da ballo.</l>
    </lg>
    <lg n="255">
     <l n="2033">Egli avevon disposto di saltare:</l>
     <l n="2034">orsù, noi salteremo anche Guadiana,</l>
     <l n="2035">un altro fiume che s'avea a passare,</l>
     <l n="2036">che dagli antichi appellato fu Ana,</l>
     <l n="2037">là dove Castulon posson mirare,</l>
     <l n="2038">città famosa in quel tempo pagana;</l>
     <l n="2039">ed anche il Tago più oltre saltorno,</l>
     <l n="2040">presso a Tolletto, al cominciar del giorno.</l>
    </lg>
    <lg n="256">
     <l n="2041">Che dirai tu, lettor, che un nigromante,</l>
     <l n="2042">sendo in Tolletto, avea chiamato a caso</l>
     <l n="2043">quello spirto ch'io dissi, Rubicante?</l>
     <l n="2044">Il qual verso lo Egitto era rimaso</l>
     <l n="2045">a tentar quel signore o amirante;</l>
     <l n="2046">e sendo dal maestro persuaso</l>
     <l n="2047">di saper quel che Marsilio facea,</l>
     <l n="2048">molte cose di lui dette gli avea.</l>
    </lg>
    <lg n="257">
     <l n="2049">E mentre col maestro suo favella,</l>
     <l n="2050">vede Rinaldo e vede Ricciardetto</l>
     <l n="2051">che fuor della città passano in quella;</l>
     <l n="2052">e perché e' sa di costoro ogni effetto,</l>
     <l n="2053">disse: - Marsilio arà trista novella,</l>
     <l n="2054">tanto ch'io ho del suo regno sospetto,</l>
     <l n="2055">ché di qua passa, mentre io ti rispondo,</l>
     <l n="2056">il miglior paladin ch'abbi oggi il mondo;</l>
    </lg>
    <lg n="258">
     <l n="2057">ed ha con seco un suo gentil fratello</l>
     <l n="2058">che Ricciardetto per nome è chiamato,</l>
     <l n="2059">e portagli Astaròt e Farferello,</l>
     <l n="2060">ché così Malagigi ha ordinato.</l>
     <l n="2061">Rinaldo, il paladin ch'i' dico, è quello</l>
     <l n="2062">che in Runcisvalle ne va difilato;</l>
     <l n="2063">e farà de' pagan crudel governo,</l>
     <l n="2064">sì che doman triunferà lo 'nferno. -</l>
    </lg>
    <lg n="259">
     <l n="2065">Questa città di Tolletto solea</l>
     <l n="2066">tenere studio di nigromanzia:</l>
     <l n="2067">quivi di magica arte si leggea</l>
     <l n="2068">publicamente e di piromanzia;</l>
     <l n="2069">e molti geomanti sempre avea,</l>
     <l n="2070">e sperimenti assai di idromanzia</l>
     <l n="2071">e d'altre false oppinion di sciocchi,</l>
     <l n="2072">come è fatture o spesso batter gli occhi.</l>
    </lg>
    <lg n="260">
     <l n="2073">Dicea quel nigromante: - Sai tu chiaro</l>
     <l n="2074">che questo sia il signor di Montalbano?</l>
     <l n="2075">Se così fusse, e' non ci fia riparo. -</l>
     <l n="2076">Disse lo spirto: - Egli attraversa il piano,</l>
     <l n="2077">ché que' diavol ne' cavalli entraro,</l>
     <l n="2078">e van per bricche e d'ogni luogo strano</l>
     <l n="2079">sempre attraverso, e folgor par che sieno,</l>
     <l n="2080">e domattina in Runcisvalle fieno. -</l>
    </lg>
    <lg n="261">
     <l n="2081">Disse il maestro: - Sai tu ignun rimedio</l>
     <l n="2082">che si potessi impedire il cammino</l>
     <l n="2083">in qualche modo, e di tenergli a tedio? -</l>
     <l n="2084">Rispose Rubicante: - Io m'indovino</l>
     <l n="2085">che presto aranno dalla sete assedio</l>
     <l n="2086">i lor cavalli a un certo confino</l>
     <l n="2087">dove bisogna attraversare un monte,</l>
     <l n="2088">sopra il qual nella cima è una fonte.</l>
    </lg>
    <lg n="262">
     <l n="2089">Credo che a questa si riposeranno</l>
     <l n="2090">ed aràn voglia di mangiare e bere,</l>
     <l n="2091">però che molto affannati saranno:</l>
     <l n="2092">io posso adunque loro persuadere</l>
     <l n="2093">di dar bere a' cavalli; e se beranno,</l>
     <l n="2094">quasi a piè questi vedrai rimanere,</l>
     <l n="2095">e non saranno in Runcisvalle a tempo,</l>
     <l n="2096">ché la battaglia fia doman per tempo:</l>
    </lg>
    <lg n="263">
     <l n="2097">perché quel santo che Galizia onora</l>
     <l n="2098">arrivòe una volta a quella fonte</l>
     <l n="2099">tutto affannato, come fien questi ora,</l>
     <l n="2100">e riposossi e lavossi la fronte;</l>
     <l n="2101">onde un pastor, che nol cognosce e ignora,</l>
     <l n="2102">che guardava le capre in su quel monte,</l>
     <l n="2103">gli disse: "Peregrin, mal se' venuto</l>
     <l n="2104">a questa fonte, se tu v'hai beuto.</l>
    </lg>
    <lg n="264">
     <l n="2105">Sappi che ognun che v'ha beuto mai,</l>
     <l n="2106">sùbito par che spiritato sia:</l>
     <l n="2107">però, se tu bevesti, in corpo l'hai".</l>
     <l n="2108">Rispose il santo: "Per la fede mia,</l>
     <l n="2109">che questa volta tu non t'apporrai,</l>
     <l n="2110">perch'io farò che pel contrario fia</l>
     <l n="2111">che quanti indemoniati qua beranno,</l>
     <l n="2112">gli spiriti da dosso fuggiranno;</l>
    </lg>
    <lg n="265">
     <l n="2113">e però, bestia, ritorna nel gagno".</l>
     <l n="2114">E così doppia grazia render volle.</l>
     <l n="2115">Io manderò là presto un mio compagno,</l>
     <l n="2116">prima che sien montati in su quel colle,</l>
     <l n="2117">Squarciaferro, uno spirito mascagno:</l>
     <l n="2118">vedren se ignun di lor fia tanto folle</l>
     <l n="2119">che e' creda a questo all'abito e la voce.</l>
     <l n="2120">Tu sai il proverbio, che il tentar non nuoce. -</l>
    </lg>
    <lg n="266">
     <l n="2121">Rispose il nigromante: - Or ferma il punto:</l>
     <l n="2122">pensa ch'ognuno abbi la sua malizia:</l>
     <l n="2123">questo Astarotte sa la birba appunto</l>
     <l n="2124">della fonte e del santo di Galizia;</l>
     <l n="2125">guarda che qui tu non resti poi giunto,</l>
     <l n="2126">però che c'è de' cattivi dovizia;</l>
     <l n="2127">grattugia con grattugia non guadagna:</l>
     <l n="2128">altro cacio bisogna a tal lasagna!</l>
    </lg>
    <lg n="267">
     <l n="2129">Non so quel che Astaròt o Farferello -</l>
     <l n="2130">rispose Rubicante - facci o dica;</l>
     <l n="2131">ma spesso par serrato un chiavistello</l>
     <l n="2132">il qual tu non tentasti per fatica,</l>
     <l n="2133">che non era chiavato il buncinello;</l>
     <l n="2134">e così, per non legger la rubrica,</l>
     <l n="2135">la poca diligenzia paga il frodo;</l>
     <l n="2136">perde il punto il sartor che non fa il nodo.</l>
    </lg>
    <lg n="268">
     <l n="2137">Solo una cosa contrappesa qui:</l>
     <l n="2138">che se Rinaldo in Runcisvalle va,</l>
     <l n="2139">molti pagan per lui morranno il dì,</l>
     <l n="2140">sì che l'inferno in gran festa sarà,</l>
     <l n="2141">però che verisimil par così;</l>
     <l n="2142">ed Astaròt il suo conto farà</l>
     <l n="2143">che Belzebù non lo possi riprendere;</l>
     <l n="2144">e so ch'egli ha del cattivo da vendere.</l>
    </lg>
    <lg n="269">
     <l n="2145">Ora io t'ho detto d'ogni cosa il vero:</l>
     <l n="2146">lasciami andare alla faccenda mia,</l>
     <l n="2147">ch'io non posso chiarirti il suo pensiero,</l>
     <l n="2148">ma, sì o no, tutto in suo arbitrio fia.</l>
     <l n="2149">Ecco qui in punto un gentil messaggiero.</l>
     <l n="2150">Nota che il tempo fugge tuttavia. -</l>
     <l n="2151">Intanto Squarciaferro si dimostra,</l>
     <l n="2152">per non tediar tanto la istoria nostra.</l>
    </lg>
    <lg n="270">
     <l n="2153">- Or oltre, Squarciaferro, e' ti bisogna</l>
     <l n="2154">adoperar qui tutte le tue arti -</l>
     <l n="2155">disse il maestro - e dir qualche menzogna.</l>
     <l n="2156">Io posso in molti modi ristorarti.</l>
     <l n="2157">So che tu sai quel che 'l mio core agogna:</l>
     <l n="2158">non bisogna le cose replicarti,</l>
     <l n="2159">se non ch'una parola sol ti dico:</l>
     <l n="2160">ch'io ti sarò ancor forse buono amico. -</l>
    </lg>
    <lg n="271">
     <l n="2161">Già era al monte Rinaldo salito,</l>
     <l n="2162">e l'uno e l'altro cavallo affannato;</l>
     <l n="2163">e 'l messaggiero è a tempo apparito</l>
     <l n="2164">allato all'acque, ed aresti giurato</l>
     <l n="2165">che fusse un santo e devoto eremito,</l>
     <l n="2166">con un baston, con un viso intagliato,</l>
     <l n="2167">la barba, i paternostri, col mantello</l>
     <l n="2168">di frate Lupo, ma parea d'agnello;</l>
    </lg>
    <lg n="272">
     <l n="2169">e stava allato alla fonte a sedere,</l>
     <l n="2170">e facea bao bao e pissi pissi</l>
     <l n="2171">che par che venga da un Miserere</l>
     <l n="2172">o che dal vespro di poco partissi;</l>
     <l n="2173">e poi dicea: - Ben vegnate, messere!</l>
     <l n="2174">Per carità vi ricordo non gissi</l>
     <l n="2175">più oltre un passo a cavarvi la sete,</l>
     <l n="2176">perché più acqua oggi non troverrete.</l>
    </lg>
    <lg n="273">
     <l n="2177">Questa è la migliore acqua che sia al mondo,</l>
     <l n="2178">e non fa male a bestie né persone;</l>
     <l n="2179">questi cavalli ognun par sitibondo:</l>
     <l n="2180">pigliate alquanto di refezione. -</l>
     <l n="2181">Ed accostossi, frate Ciullo Biondo,</l>
     <l n="2182">all'acqua, che parea la devozione,</l>
     <l n="2183">e guazza quella come un anitrino,</l>
     <l n="2184">e faceva a' cavalli il zufolino.</l>
    </lg>
    <lg n="274">
     <l n="2185">Or gusta qui, lettor, ben quel ch'io dico:</l>
     <l n="2186">che sempre in ogni parte si vorrebbe</l>
     <l n="2187">aver giusta sua possa ognuno amico,</l>
     <l n="2188">ché nessun sa dov'e' capitar debbe.</l>
     <l n="2189">Parea questo eremito un uomo antico,</l>
     <l n="2190">tal che Rinaldo creduto gli arebbe,</l>
     <l n="2191">e più ch'io credo Rinaldo credessi</l>
     <l n="2192">che sol per santità colui il vedessi;</l>
    </lg>
    <lg n="275">
     <l n="2193">perch'egli era invisibil, come è detto.</l>
     <l n="2194">Pertanto, uditor mio, ti dico: nota</l>
     <l n="2195">che Astarotte non era constretto</l>
     <l n="2196">di scoprire a Rinaldo questa nuota;</l>
     <l n="2197">e non sia ignun che si fidi in effetto,</l>
     <l n="2198">quando egli è bene in colmo della ruota,</l>
     <l n="2199">di non condursi a ogni cosa estrema,</l>
     <l n="2200">ed ognun prezzi e d'ogni cosa tema.</l>
    </lg>
    <lg n="276">
     <l n="2201">Ognun sa quasi sempre dove e' nasce,</l>
     <l n="2202">ma nessun sa dove e' debbe morire.</l>
     <l n="2203">Quanti son già felici morti in fasce,</l>
     <l n="2204">pe' casi avversi che posson venire!</l>
     <l n="2205">Quanti n'uccide la speranza e pasce!</l>
     <l n="2206">Quanti gran legni si vede perire,</l>
     <l n="2207">disse il Poeta, all'entrar della foce!</l>
     <l n="2208">Benché foco né ferro a virtù nuoce.</l>
    </lg>
    <lg n="277">
     <l n="2209">Talvolta a discrezion d'un zolfanello</l>
     <l n="2210">si ritruova in un bosco e di poca esca;</l>
     <l n="2211">e spesso un uom mendico e poverello</l>
     <l n="2212">ti può salvar, pur che di te gl'incresca.</l>
     <l n="2213">Potea dunque Astarotte come fello</l>
     <l n="2214">lasciar Baiardo andar per l'acqua fresca;</l>
     <l n="2215">ma perché e' gli era Rinaldo piaciuto,</l>
     <l n="2216">l'ammaestrò che non abbi beuto,</l>
    </lg>
    <lg n="278">
     <l n="2217">e disse: - Posa, posa, Squarciaferro!</l>
     <l n="2218">Non ti bisogna l'acque diguazzalle,</l>
     <l n="2219">ché le tue maliziette sai non erro;</l>
     <l n="2220">e Malagigi, perché tutte salle,</l>
     <l n="2221">ti metterà la coda in qualche cerro.</l>
     <l n="2222">Ma se tu vuoi venire in Runcisvalle,</l>
     <l n="2223">vienne con meco, e vedremo un bel fiocco;</l>
     <l n="2224">o tu ritorna al tuo maestro sciocco,</l>
    </lg>
    <lg n="279">
     <l n="2225">e di' ch'io fui cattivo insin nel Cielo:</l>
     <l n="2226">pensi quel ch'io son fatto negli abbissi!,</l>
     <l n="2227">e che m'avea molto tondo di pelo</l>
     <l n="2228">a creder che il suo inganno riuscissi;</l>
     <l n="2229">e tu credevi abbagliarmi col velo</l>
     <l n="2230">e che Baiardo al tuo fischio venissi:</l>
     <l n="2231">tra furbo e furbo sai non si camuffa.</l>
     <l n="2232">Vienne tu, dico, a veder questa zuffa. -</l>
    </lg>
    <lg n="280">
     <l n="2233">Rinaldo, quando intese il parlar, sùbito</l>
     <l n="2234">si fermò col caval, turbato e presto,</l>
     <l n="2235">ch'era presso alla fonte a men d'un cubito;</l>
     <l n="2236">e disse: - Dimmi quel che vuol dir questo,</l>
     <l n="2237">o Astaròt: a questa volta io dubito,</l>
     <l n="2238">e non intendo la chiosa né il testo;</l>
     <l n="2239">e perch'io so che l'uno e l'altro io erro,</l>
     <l n="2240">vorrei saper che cosa è Squarciaferro. -</l>
    </lg>
    <lg n="281">
     <l n="2241">Disse Astaròt: - Or vuoi tu confessarti?</l>
     <l n="2242">Sappi che questo è un romito santo</l>
     <l n="2243">che veniva la sete a ricordarti,</l>
     <l n="2244">come tu vedi; e quel devoto ammanto</l>
     <l n="2245">non è fatto per man de' vostri sarti. -</l>
     <l n="2246">Rinaldo lo squadrava tutto quanto,</l>
     <l n="2247">poi disse: - Frate, tu se' pur de' nostri.</l>
     <l n="2248">Chi non ti crederrebbe a' paternostri? -</l>
    </lg>
    <lg n="282">
     <l n="2249">E poi ch'egli ebbe ogni cosa saputo,</l>
     <l n="2250">disse: - Astarotte, tu se' pure amico,</l>
     <l n="2251">ed io ti son veramente tenuto,</l>
     <l n="2252">e tanto in verità t'affermo e dico:</l>
     <l n="2253">se mai per grazia sarà conceduto</l>
     <l n="2254">che il Ciel rimuti il suo decreto antico,</l>
     <l n="2255">sua legge, sua sentenzia o suo giudicio,</l>
     <l n="2256">ricorderommi d'un tal benificio.</l>
    </lg>
    <lg n="283">
     <l n="2257">Altro certo offerir non ti posso ora:</l>
     <l n="2258">l'anima, Chi la diè, credo sua fia;</l>
     <l n="2259">il resto tutto sai convien che mora.</l>
     <l n="2260">O sommo amore, o nuova cortesia! -</l>
     <l n="2261">Vedi che forse ognun si crede ancora</l>
     <l n="2262">che questo verso del Petrarca sia,</l>
     <l n="2263">ed è già tanto e' lo disse Rinaldo;</l>
     <l n="2264">ma chi non ruba è chiamato rubaldo.</l>
    </lg>
    <lg n="284">
     <l n="2265">Disse Astaròt: - Il buon volere accetto.</l>
     <l n="2266">Per noi fien sempre perdute le chiavi:</l>
     <l n="2267">Maestà lesa, infinito è il defetto.</l>
     <l n="2268">O felici cristian, voi par che lavi</l>
     <l n="2269">una lacrima sol col pugno al petto,</l>
     <l n="2270">e dir: "Signor, tibi soli peccavi!".</l>
     <l n="2271">Noi peccamo una volta, e in sempiterno</l>
     <l n="2272">religati siàn tutti nello inferno.</l>
    </lg>
    <lg n="285">
     <l n="2273">Ché pur, se dopo un milione e mille</l>
     <l n="2274">di secol noi sperassin rivedere</l>
     <l n="2275">di quello Amor le minime faville,</l>
     <l n="2276">ancor sarebbe ogni peso leggiere.</l>
     <l n="2277">Ma che bisogna far queste postille?</l>
     <l n="2278">Se non si può, non si debbe volere;</l>
     <l n="2279">ond'io ti prego che tu sia contento</l>
     <l n="2280">che noi mutiamo altro ragionamento.</l>
    </lg>
    <lg n="286">
     <l n="2281">- Or oltre, padre santo, e' non bisogna -</l>
     <l n="2282">disse Rinaldo - arrossir però in volto. -</l>
     <l n="2283">Rispose Squarciaferro in la vergogna:</l>
     <l n="2284">- Non t'accostar. Ma s'io t'avessi còlto? -</l>
     <l n="2285">Disse Astaròt: - O Malagigi in gogna</l>
     <l n="2286">ti metterà prima che passi molto,</l>
     <l n="2287">o tutti in Runcisvalle insieme andremo;</l>
     <l n="2288">poi nello inferno ci ritorneremo.</l>
    </lg>
    <lg n="287">
     <l n="2289">E so ch'e' vi sarà faccenda assai</l>
     <l n="2290">per la virtù di questi paladini;</l>
     <l n="2291">e come ghezzo staffier ne verrai,</l>
     <l n="2292">e fa' che allato a Rinaldo cammini. -</l>
     <l n="2293">Rispose Squarciaferro: - Or lo vedrai. -</l>
     <l n="2294">E poi in un tratto apparirono i crini</l>
     <l n="2295">neri arricciati, e gli occhi come fuoco,</l>
     <l n="2296">e transmutossi in ghezzo a poco a poco.</l>
    </lg>
    <lg n="288">
     <l n="2297">E poi rivolse a Rinaldo lo sguardo,</l>
     <l n="2298">e disse: - Andianne, ch'io sono indiano,</l>
     <l n="2299">e non son più quel romito bugiardo:</l>
     <l n="2300">la pace è fatta -; e toccògli la mano.</l>
     <l n="2301">Allor Rinaldo moveva Baiardo,</l>
     <l n="2302">e monti e balzi ogni cosa era piano,</l>
     <l n="2303">sì che di poco si mostrava il giorno</l>
     <l n="2304">che presso a Siragozza capitorno.</l>
    </lg>
    <lg n="289">
     <l n="2305">Rinaldo, quando vide Siragozza</l>
     <l n="2306">e 'l fiume Iber, pargli una cosa strana</l>
     <l n="2307">che così tosto la via fussi mozza;</l>
     <l n="2308">e ricordossi pur di Luciana:</l>
     <l n="2309">non so se questa volta parrà sozza;</l>
     <l n="2310">e come e' giunse sopra alla fiumana,</l>
     <l n="2311">disse: - Astarotte, poi che presso siamo,</l>
     <l n="2312">io vo' per mezzo la terra passiamo,</l>
    </lg>
    <lg n="290">
     <l n="2313">e squadrar le fortezze d'ogni banda:</l>
     <l n="2314">però di questo mi contenterai;</l>
     <l n="2315">e quel che facci or la reina Blanda</l>
     <l n="2316">dimmi, ti priego, ch'ogni cosa sai. -</l>
     <l n="2317">Disse Astarotte: - In punto è la vivanda,</l>
     <l n="2318">e se con essa desinar vorrai,</l>
     <l n="2319">appiè della sua mensa ci porremo.</l>
     <l n="2320">Non domandar se noi trionferemo!</l>
    </lg>
    <lg n="291">
     <l n="2321">- Or m'ha' tu il gorgozzul grattato e l'occhio, -</l>
     <l n="2322">disse Rinaldo - ch'io veggo la fame,</l>
     <l n="2323">e non è tempo a indugiarsi al finocchio.</l>
     <l n="2324">Noi ci staremo un poco con le dame,</l>
     <l n="2325">e gratteren col piè loro il ginocchio,</l>
     <l n="2326">ed udirem dir mille belle trame</l>
     <l n="2327">di Runcisvalle, e forse il tradimento. -</l>
     <l n="2328">Disse il diavol: - Tu sarai contento. -</l>
    </lg>
    <lg n="292">
     <l n="2329">E come e' furno in Siragozza entrati,</l>
     <l n="2330">non vi si vede bestie né persone,</l>
     <l n="2331">ché solo i moricini eron restati,</l>
     <l n="2332">e non si truova un uom per testimone,</l>
     <l n="2333">ché tutti alla battaglia sono andati</l>
     <l n="2334">in Runcisvalle con Marsilione.</l>
     <l n="2335">Dunque al palagio in corte dismontorno</l>
     <l n="2336">la prima cosa, e' destrier governorno;</l>
    </lg>
    <lg n="293">
     <l n="2337">e Farferello il famiglio facea,</l>
     <l n="2338">ed orzo e fien traboccava a' cavalli.</l>
     <l n="2339">Per che il maestro di stalla dicea:</l>
     <l n="2340">- Chi è costui? - a certi suoi vassalli;</l>
     <l n="2341">ognun risponde che nol cognoscea.</l>
     <l n="2342">Ma Farferel due occhi rossi e gialli</l>
     <l n="2343">gli strabuzzò, poi gli fece paura</l>
     <l n="2344">con un baston che è di lunga misura;</l>
    </lg>
    <lg n="294">
     <l n="2345">e disse: - L'arcifànfan di Baldacco</l>
     <l n="2346">è venuto madonna a vicitare.</l>
     <l n="2347">Questo baston, se addosso te l'attacco,</l>
     <l n="2348">ti farà d'altro linguaggio parlare. -</l>
     <l n="2349">Ed attendeva a dar dell'orzo a macco,</l>
     <l n="2350">sì che e' faceva colui disperare;</l>
     <l n="2351">e perché ignun non uscissi del guscio</l>
     <l n="2352">e' s'arrecava col bastone all'uscio.</l>
    </lg>
    <lg n="295">
     <l n="2353">Rinaldo e Ricciardetto in su la sala</l>
     <l n="2354">ed Astaròt intanto è comparito:</l>
     <l n="2355">vede che quivi si fa buona gala,</l>
     <l n="2356">e non è né veduto né sentito,</l>
     <l n="2357">perché la turba dintorno cicala</l>
     <l n="2358">e cominciava a bollire il convito;</l>
     <l n="2359">e Luciana ancor parea pur bella,</l>
     <l n="2360">però che allato alla reina è quella.</l>
    </lg>
    <lg n="296">
     <l n="2361">Posonsi appiè della mensa a sedere.</l>
     <l n="2362">Ecco un piattello: Astarotte lo ciuffa;</l>
     <l n="2363">onde e' si volge a un altro scudiere</l>
     <l n="2364">colui che il porta, e con esso s'azzuffa.</l>
     <l n="2365">Intanto la reina volea bere,</l>
     <l n="2366">mentre che sono in su questa baruffa;</l>
     <l n="2367">e Ricciardetto s'accosta pian piano,</l>
     <l n="2368">e poi gli lieva la tazza di mano.</l>
    </lg>
    <lg n="297">
     <l n="2369">Rinaldo intanto attende a pettinarsi,</l>
     <l n="2370">e d'ogni cosa che lo scalco manda</l>
     <l n="2371">e' faceva la parte sua recarsi:</l>
     <l n="2372">i servi a chi tolta era la vivanda</l>
     <l n="2373">cominciavon tra lor tutti azzuffarsi;</l>
     <l n="2374">e intanto grida la reina Blanda:</l>
     <l n="2375">- Che cosa è questa? E dove è la mia tazza?</l>
     <l n="2376">Voi mi parete qualche ciurma pazza. -</l>
    </lg>
    <lg n="298">
     <l n="2377">Ognun con la reina facea scusa,</l>
     <l n="2378">tanto che infine ella si maraviglia.</l>
     <l n="2379">Rinaldo star non voleva alla musa,</l>
     <l n="2380">e del tagliere di Luciana piglia;</l>
     <l n="2381">e Luciana pareva confusa</l>
     <l n="2382">e in qua ed in là rivolgeva le ciglia</l>
     <l n="2383">e non sapeva fra sé che si dire,</l>
     <l n="2384">ché la vivanda vedeva sparire.</l>
    </lg>
    <lg n="299">
     <l n="2385">Egli era il dì dinanzi un lupo entrato</l>
     <l n="2386">nella città per mezzo della turba,</l>
     <l n="2387">e fu per mal augurio interpetrato,</l>
     <l n="2388">ché non sanza cagion lupo si inurba;</l>
     <l n="2389">e la reina la notte ha sognato</l>
     <l n="2390">ch'un gran leon la sua casa conturba;</l>
     <l n="2391">e non sapea che 'l leone era appresso,</l>
     <l n="2392">cioè che quel di Rinaldo era desso;</l>
    </lg>
    <lg n="300">
     <l n="2393">sì che ell'aveva questo sogno detto.</l>
     <l n="2394">E poi, veggendo questi effetti strani,</l>
     <l n="2395">conturbato gli avien la mente e 'l petto,</l>
     <l n="2396">dicendo: "Egli è mal segno pe' pagani;</l>
     <l n="2397">e certo qualche spirito folletto,</l>
     <l n="2398">da poi che son con Orlando alle mani,</l>
     <l n="2399">annunziar ci vien trista novella";</l>
     <l n="2400">e così tutta avviluppata è quella.</l>
    </lg>
    <lg n="301">
     <l n="2401">Isquarciaferro per piacevolezza</l>
     <l n="2402">tra le gambe per sala s'attraversa</l>
     <l n="2403">a questo e quello, onde e' cadeva e spezza</l>
     <l n="2404">o vetro o vaso o qualche cosa versa;</l>
     <l n="2405">e tutto la reina raccapezza</l>
     <l n="2406">e dubitava d'ogni cosa avversa;</l>
     <l n="2407">e così tutti i baron suoi dintorno</l>
     <l n="2408">di queste cose si maravigliorno.</l>
    </lg>
    <lg n="302">
     <l n="2409">Rinaldo un pome che si chiama musa</l>
     <l n="2410">a un buffon che gli pareva sciocco</l>
     <l n="2411">trasse, e con esso la bocca gli ha chiusa;</l>
     <l n="2412">onde e' si volge dintorno, lo ignocco,</l>
     <l n="2413">e la reina e Luciana accusa;</l>
     <l n="2414">ma Ricciardetto gli dètte un barnocco</l>
     <l n="2415">nel capo, e come una pera è caduto.</l>
     <l n="2416">Ma ogni cosa guastò lo starnuto:</l>
    </lg>
    <lg n="303">
     <l n="2417">ché, mentre scompigliato era il convito,</l>
     <l n="2418">non si poté Ricciardetto tenere,</l>
     <l n="2419">ch'un tratto e due e tre ha starnutito;</l>
     <l n="2420">e non potendo chi fusse vedere,</l>
     <l n="2421">comunque questo romor fu sentito</l>
     <l n="2422">a furia ognun si lieva da sedere,</l>
     <l n="2423">sì che in un punto si vòta la sala,</l>
     <l n="2424">e beato è chi ritruova la scala.</l>
    </lg>
    <lg n="304">
     <l n="2425">Rinaldo tempo gli parve accostarsi</l>
     <l n="2426">a Luciana che volea fuggire,</l>
     <l n="2427">e fu tentato a costei palesarsi;</l>
     <l n="2428">ma dubitò di non farla stupire.</l>
     <l n="2429">Ella gridava e voleva levarsi,</l>
     <l n="2430">ma non poté tanto destro partire</l>
     <l n="2431">che gli appiccò due baci alla franciosa,</l>
     <l n="2432">ed ogni volta rimase la rosa.</l>
    </lg>
    <lg n="305">
     <l n="2433">Già erano i cavalli apparecchiati,</l>
     <l n="2434">e lo staffiere è ritornato ghezzo.</l>
     <l n="2435">Rinaldo e Ricciardetto, rimontati,</l>
     <l n="2436">si dipartiron, trastullati un pezzo,</l>
     <l n="2437">e lascion color tutti spaventati,</l>
     <l n="2438">che per fuggir non s'aspettava il sezzo,</l>
     <l n="2439">e tutti quanti d'accordo diciéno</l>
     <l n="2440">come il palagio di demòni è pieno.</l>
    </lg>
    <lg n="306">
     <l n="2441">Rinaldo pel cammin poi ragionando</l>
     <l n="2442">diceva: - Ancora è Luciana bella.</l>
     <l n="2443">O Astaròt, io mi ricordo quando,</l>
     <l n="2444">giovane, un tratto innamorai di quella</l>
     <l n="2445">a Siragozza per caso arrivando:</l>
     <l n="2446">questa fu alcun tempo la mia stella,</l>
     <l n="2447">e venne insino in Persia a ritrovarmi</l>
     <l n="2448">con Balugante e con gran gente d'armi;</l>
    </lg>
    <lg n="307">
     <l n="2449">ed arrecommi un padiglion sì bello</l>
     <l n="2450">che sempre per suo amor l'ho riservato,</l>
     <l n="2451">però che molto artificioso è quello:</l>
     <l n="2452">il foco è d'una banda figurato,</l>
     <l n="2453">dall'altra l'aria con ciascun uccello,</l>
     <l n="2454">poi nella terra ogni animal notato,</l>
     <l n="2455">nell'acqua i pesci; ma qui dèi comprendere</l>
     <l n="2456">che il ver di tutti non si possi intendere. -</l>
    </lg>
    <lg n="308">
     <l n="2457">Disse Astarotte: - Questo padiglione</l>
     <l n="2458">io il veggo come e mi fusse presente,</l>
     <l n="2459">però che al nostro veder non si oppone</l>
     <l n="2460">o monti o mura: spirto è una mente</l>
     <l n="2461">che vede ove e' rivolge sua intenzione.</l>
     <l n="2462">Tu hai cercato il Levante e 'l Ponente:</l>
     <l n="2463">ora all'occhio mentale è conceduto</l>
     <l n="2464">di riveder ciò che tu hai veduto.</l>
    </lg>
    <lg n="309">
     <l n="2465">Ma perché di' che tutti gli animali</l>
     <l n="2466">vi si veggon dell'aria e della terra,</l>
     <l n="2467">sappi che manca assai de' principali</l>
     <l n="2468">di quei che l'emisperio vostro serra:</l>
     <l n="2469">però fia buon rimettersi gli occhiali;</l>
     <l n="2470">e perché vegga Astaròt non erra,</l>
     <l n="2471">a Montalban nella tua zambra è quello</l>
     <l n="2472">padiglion, certo, come detto hai, bello. -</l>
    </lg>
    <lg n="310">
     <l n="2473">Disse Rinaldo: - Tu m'hai punto il core,</l>
     <l n="2474">o Astarotte, con sì dolce ortica</l>
     <l n="2475">che, se pur Luciana prese errore</l>
     <l n="2476">nel padiglione, io vo' che tu mel dica;</l>
     <l n="2477">ed io v'aggiugnerò per lo suo amore,</l>
     <l n="2478">ch'io sento ancor della mia fiamma antica;</l>
     <l n="2479">e ragionar di qualche bella cosa</l>
     <l n="2480">fa la via breve, piana e men sassosa. -</l>
    </lg>
    <lg n="311">
     <l n="2481">Disse Astarotte: - La gran Libia mena</l>
     <l n="2482">molti animali incogniti alle genti,</l>
     <l n="2483">de' quali alcun si dice anfisibena,</l>
     <l n="2484">e innanzi e indrieto van questi serpenti</l>
     <l n="2485">che in mezzo di due capi hanno la schiena;</l>
     <l n="2486">altri in bocca hanno tre filar di denti,</l>
     <l n="2487">con volto d'uom, manticore appellati;</l>
     <l n="2488">poi son pegàsi cornuti ed alati:</l>
    </lg>
    <lg n="312">
     <l n="2489">da questi è detto il fonte di Pegàso.</l>
     <l n="2490">Un altro, il qual rinoceronte è detto,</l>
     <l n="2491">offende con un corno ch'egli ha al naso,</l>
     <l n="2492">perché molto ha l'elefante in dispetto,</l>
     <l n="2493">e se con esso si riscontra a caso,</l>
     <l n="2494">convien che l'un resti morto in effetto;</l>
     <l n="2495">e callirafio il dosso ha maculato;</l>
     <l n="2496">e crocuta è di lupo e di can nato.</l>
    </lg>
    <lg n="313">
     <l n="2497">Leucrocuta è un altro animale:</l>
     <l n="2498">groppa ha di cervio, e collo e petto e coda</l>
     <l n="2499">di leon tutto, e bocca da far male,</l>
     <l n="2500">che fessa insino agli orecchi la snoda,</l>
     <l n="2501">e contraffà la voce naturale</l>
     <l n="2502">alcuna volta per malizia e froda;</l>
     <l n="2503">ed assi un'altra fera è nominata,</l>
     <l n="2504">molto crudel, di bianco indanaiata.</l>
    </lg>
    <lg n="314">
     <l n="2505">Ed un serpente è detto catoblepa,</l>
     <l n="2506">che va col capo in terra e con la bocca</l>
     <l n="2507">per sua pigrizia, e par col corpo repa;</l>
     <l n="2508">secca le biade e l'erba e ciò che tocca,</l>
     <l n="2509">tal che col fiato il sasso scoppia e crepa,</l>
     <l n="2510">tanto caldo velen da questo fiocca;</l>
     <l n="2511">col guardo uccide periglioso e fello;</l>
     <l n="2512">ma poi la donnoletta uccide quello.</l>
    </lg>
    <lg n="315">
     <l n="2513">Icneumone, poco animal noto,</l>
     <l n="2514">con l'aspido combatte, e l'armadura</l>
     <l n="2515">prima si fa tuffandosi nel loto;</l>
     <l n="2516">dormendo il coccodrillo, il tempo fura,</l>
     <l n="2517">e in corpo gli entra come in vaso vòto,</l>
     <l n="2518">però ch'e' tiene aperta per natura</l>
     <l n="2519">la bocca, quando di sonno ha capriccio,</l>
     <l n="2520">e lascia addormentarsi dallo scriccio.</l>
    </lg>
    <lg n="316">
     <l n="2521">Un'altra bestia, che si chiama eale,</l>
     <l n="2522">la coda ha d'elefante e nero e giallo</l>
     <l n="2523">il dosso tutto, e dente di cinghiale;</l>
     <l n="2524">il resto è quasi forma di cavallo;</l>
     <l n="2525">ed ha due corni, e non par naturale,</l>
     <l n="2526">ché può qual vuole a sua posta piegallo,</l>
     <l n="2527">come ogni fera talvolta dirizza</l>
     <l n="2528">gli orecchi e piega per paura o stizza.</l>
    </lg>
    <lg n="317">
     <l n="2529">Ippotamo, animal molto discreto,</l>
     <l n="2530">quasi cavallo o di mare o di fiume,</l>
     <l n="2531">entra ne' campi, per malizia, a drieto;</l>
     <l n="2532">e se di sangue soperchio presume,</l>
     <l n="2533">cercando va dove fusse canneto</l>
     <l n="2534">tagliato, e pugne, come è suo costume,</l>
     <l n="2535">la vena e purga l'omor tristo allotta;</l>
     <l n="2536">poi risalda con loto ov'ella è rotta.</l>
    </lg>
    <lg n="318">
     <l n="2537">E non ti paia oppinion qui folle</l>
     <l n="2538">che da quel tratto è la flobotomia,</l>
     <l n="2539">perché Natura benigna ci volle</l>
     <l n="2540">insegnar tutto, per sua cortesia.</l>
     <l n="2541">Non si passa di questo se non molle</l>
     <l n="2542">il cuoio, tanto duro par che sia;</l>
     <l n="2543">co' denti quasi di verro ferisce</l>
     <l n="2544">e con la lingua forcuta annitrisce.</l>
    </lg>
    <lg n="319">
     <l n="2545">Leontofono è poco cognosciuto,</l>
     <l n="2546">che del leone è pasto velenoso;</l>
     <l n="2547">tragelafo è come becco barbuto;</l>
     <l n="2548">toos, il qual non è sempre piloso:</l>
     <l n="2549">la state è nudo, e di verno velluto;</l>
     <l n="2550">licaon è come lupo famoso;</l>
     <l n="2551">altri animali appellati sono alci,</l>
     <l n="2552">cavai silvestri, e traggon di gran calci.</l>
    </lg>
    <lg n="320">
     <l n="2553">Poi son bissonti, buoi silvestri ancora</l>
     <l n="2554">che nascon molto in Iscizia e in Germania;</l>
     <l n="2555">ed un serpente che si chiama bora;</l>
     <l n="2556">e macli è bestia, ch'a dir pare insania,</l>
     <l n="2557">che con le giunte niente lavora,</l>
     <l n="2558">sì che dormendo rimane alla pania,</l>
     <l n="2559">perché appoggiato a un alber s'accosta,</l>
     <l n="2560">e chi quel taglia lo piglia a sua posta.</l>
    </lg>
    <lg n="321">
     <l n="2561">E cefi sono altri animali strani</l>
     <l n="2562">che nascon nelle parti d'Etiopia,</l>
     <l n="2563">c'hanno le gambe di drieto e le mani</l>
     <l n="2564">dinanzi, come forma umana propia:</l>
     <l n="2565">questi vide ne' giuochi pompeani</l>
     <l n="2566">prima già Roma, e poi non n'ebbe copia.</l>
     <l n="2567">E Gano a questi giorni a Carlo scrisse</l>
     <l n="2568">e come falso di questi promisse.</l>
    </lg>
    <lg n="322">
     <l n="2569">Ed una fera tarando è chiamata,</l>
     <l n="2570">la qual, dov'ella giace, il color piglia</l>
     <l n="2571">di quella cosa che ella è circundata,</l>
     <l n="2572">sì che a vederla la vista assottiglia;</l>
     <l n="2573">un'altra ancora è salpiga appellata,</l>
     <l n="2574">che nuoce assai sanza muover le ciglia;</l>
     <l n="2575">e spettafico, arunduco e molti angue</l>
     <l n="2576">che pur Medusa non creò col sangue.</l>
    </lg>
    <lg n="323">
     <l n="2577">Poi son celidri, serpenti famosi,</l>
     <l n="2578">e dipsa, emorroìs e caferaco,</l>
     <l n="2579">saure e prèster, tutti velenosi;</l>
     <l n="2580">e non pur nota una spezie di draco;</l>
     <l n="2581">ed animali incogniti e nascosi,</l>
     <l n="2582">che stanno in mare e chi in padule o laco;</l>
     <l n="2583">e molti nomi stran di basilischi</l>
     <l n="2584">si truova ancor con vari effetti e fischi;</l>
    </lg>
    <lg n="324">
     <l n="2585">dracopopode, armene e calcatrice,</l>
     <l n="2586">irundo, alsordio, arache, altinanite,</l>
     <l n="2587">centupede e cornude e rimatrice;</l>
     <l n="2588">naderos molto è solitario, immite,</l>
     <l n="2589">berus e boa e passer e natrice,</l>
     <l n="2590">che Luciana non avea sentite,</l>
     <l n="2591">ed andrio, edisimon ed arbatraffa;</l>
     <l n="2592">e non si ricordò della giraffa.</l>
    </lg>
    <lg n="325">
     <l n="2593">E degli uccelli ibìs, che par cicogna,</l>
     <l n="2594">perché e' si pasce d'uova di serpente;</l>
     <l n="2595">fassi il cristeo al tempo che bisogna</l>
     <l n="2596">con l'acqua salsa, chi v'ha posto mente,</l>
     <l n="2597">rivolto al culo il becco per zampogna:</l>
     <l n="2598">ché la Natura sagace e prudente</l>
     <l n="2599">intese, mediante questo uccello,</l>
     <l n="2600">apparare poi i fisici da quello.</l>
    </lg>
    <lg n="326">
     <l n="2601">Agotile, appellato caprimulgo,</l>
     <l n="2602">poppa le capre sì che il latte secca;</l>
     <l n="2603">e chite, uccello ignorato dal vulgo,</l>
     <l n="2604">la madre e 'l padre in senettute imbecca;</l>
     <l n="2605">un altro è appellato cinamulgo,</l>
     <l n="2606">del qual chi mangia, le dita si lecca:</l>
     <l n="2607">e non ispari il ghiotto questo uccello,</l>
     <l n="2608">perché di spezierie si pasce quello.</l>
    </lg>
    <lg n="327">
     <l n="2609">Meonide ancor son famosi uccelli</l>
     <l n="2610">che fanno appena creder quel che è scritto,</l>
     <l n="2611">però ch'ogni cinque anni vengon quelli</l>
     <l n="2612">di Meon al sepulcro insin d'Egitto;</l>
     <l n="2613">combatton quivi, o gran misteri e belli!</l>
     <l n="2614">mostrando pianto naturale afflitto</l>
     <l n="2615">come facessin l'essequie e 'l mortoro;</l>
     <l n="2616">poi si ritornon nel paese loro.</l>
    </lg>
    <lg n="328">
     <l n="2617">Ed ardea quasi l'aghiron simiglia,</l>
     <l n="2618">che fugge sopra i nugol la tempesta;</l>
     <l n="2619">coredul, ciò che per ventura piglia,</l>
     <l n="2620">del cor si pasce, e l'avanzo si resta;</l>
     <l n="2621">carità vola, e parrà maraviglia,</l>
     <l n="2622">per mezzo il foco, e non incende questa.</l>
     <l n="2623">Né so se ancora un uccel cognoscete</l>
     <l n="2624">nimico al corbo, appellato corete.</l>
    </lg>
    <lg n="329">
     <l n="2625">Ed un uccel che di state si vede</l>
     <l n="2626">dopo la pioggia, si chiama driaca,</l>
     <l n="2627">che la Natura creò sanza piede;</l>
     <l n="2628">ed atilon, che gridando s'indraca</l>
     <l n="2629">drieto alla volpe; se l'asino vede,</l>
     <l n="2630">amico il segue e con esso si placa;</l>
     <l n="2631">bistarda è grave, e dir non ne bisogna,</l>
     <l n="2632">ché, come vil, si pasce di carogna.</l>
    </lg>
    <lg n="330">
     <l n="2633">Non so se del caladrio udito hai dire,</l>
     <l n="2634">il qual, posto all'infermo per obietto,</l>
     <l n="2635">si volge addrieto se quel dèe morire,</l>
     <l n="2636">così al contrario pel contrario effetto;</l>
     <l n="2637">ibor come caval s'ode annitrire;</l>
     <l n="2638">luce licidia, un pulito ugelletto,</l>
     <l n="2639">tanto che quasi carbonchio par sia,</l>
     <l n="2640">sì che di notte dimostra la via.</l>
    </lg>
    <lg n="331">
     <l n="2641">Incendula, col gufo combattendo,</l>
     <l n="2642">vince il dì lei, e il gufo poi la notte.</l>
     <l n="2643">Ma sopra tutto porfirio commendo,</l>
     <l n="2644">un certo uccel che non teme di gotte:</l>
     <l n="2645">ché ciò che piglia lo mangia bevendo,</l>
     <l n="2646">sì che e' vuol presso la madia e la botte;</l>
     <l n="2647">l'un piè par d'oca, perché e' nuota spesso,</l>
     <l n="2648">e l'altro con che e' mangia è tutto fesso.</l>
    </lg>
    <lg n="332">
     <l n="2649">Or s'io volessi de' pesci contare</l>
     <l n="2650">e tante forme diverse narralle,</l>
     <l n="2651">sarebbe come in Puglia annumerare</l>
     <l n="2652">le mosche, le zenzare e le farfalle.</l>
     <l n="2653">Io veggo la battaglia apparecchiare,</l>
     <l n="2654">e non saremo a tempo in Runcisvalle. -</l>
     <l n="2655">Or lasciàn questi così ragionando.</l>
     <l n="2656">Cristo ci scampi, se si può, Orlando.</l>
    </lg>
   </lg>
  </body>
 </text>
</TEI>