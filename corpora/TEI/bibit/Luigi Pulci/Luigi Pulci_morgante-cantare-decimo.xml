<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Morgante - CANTARE DECIMO</title>
    <author>Luigi Pulci</author>
   </titleStmt>
   <extent>
    <measure unit="stanza">154</measure>
    <measure unit="line">1232</measure>
   </extent>
   <publicationStmt>
    <publisher>UNED University</publisher>
    <idno>Luigi Pulci_morgante-cantare-decimo</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Morgante - CANTARE DECIMO</title>
     <author>Luigi Pulci</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Morgante - CANTARE DECIMO</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Te Deum laudamus, sommo Padre;</l>
     <l n="2">te confessiam Signor giusto e verace;</l>
     <l n="3">laudata sia la tua benigna madre;</l>
     <l n="4">donami grazia, Signor, se ti piace,</l>
     <l n="5">ch'io conduca a Parigi le mie squadre</l>
     <l n="6">e tragga Carlo fuor di contumace,</l>
     <l n="7">e ch'io ritorni ov'io lasciai il mio canto,</l>
     <l n="8">colla virtù dello Spirito santo.</l>
    </lg>
    <lg n="2">
     <l n="9">Era già presso a Parigi a tre miglia</l>
     <l n="10">Faburro, ch'era innanzi all'altra gente.</l>
     <l n="11">Mentre che Carlo voltava le ciglia,</l>
     <l n="12">vide le schiere e gli stormenti sente:</l>
     <l n="13">non sa che fussin della sua famiglia,</l>
     <l n="14">e più che prima fu fatto dolente;</l>
     <l n="15">pur, così afflitto, alla sua gente è corso</l>
     <l n="16">e chiama Gan che debba dar soccorso.</l>
    </lg>
    <lg n="3">
     <l n="17">Gano appellò il suo capitan Magagna,</l>
     <l n="18">e disse: - Presto alla porta n'andate,</l>
     <l n="19">ché nuove gente vien per la campagna:</l>
     <l n="20">quivi la vostra prodezza mostrate,</l>
     <l n="21">ché starsi drento poco si guadagna. -</l>
     <l n="22">Furno in Parigi molte gente armate:</l>
     <l n="23">ognun del caso nuovo si sconforta,</l>
     <l n="24">e tutti si ridussono alla porta.</l>
    </lg>
    <lg n="4">
     <l n="25">Faburro è giunto, valoroso, ardito,</l>
     <l n="26">che cavalcava un possente cavallo;</l>
     <l n="27">la lancia abbassa, un cristiano ha ferito</l>
     <l n="28">e morto in terra faceva cascallo.</l>
     <l n="29">Gan di Maganza incontro gli fu ito,</l>
     <l n="30">e disse: - Aspetta, traditor vassallo! -</l>
     <l n="31">La lancia abbassa e lo scudo percosse;</l>
     <l n="32">ma dell'arcion Faburro non si mosse.</l>
    </lg>
    <lg n="5">
     <l n="33">Al conte Gano un colpo della spada</l>
     <l n="34">dètte, che presto trovò la pianura;</l>
     <l n="35">molti cader ne fece in sulla strada,</l>
     <l n="36">tanto ch'assai ne fuggon per paura.</l>
     <l n="37">Gan si rilieva, e non istette a bada,</l>
     <l n="38">e riprovar volea la sua ventura;</l>
     <l n="39">e fece quel che potea, il fraudolente.</l>
     <l n="40">Ma in questo tempo giunse l'altra gente.</l>
    </lg>
    <lg n="6">
     <l n="41">Per Parigi era levato il romore,</l>
     <l n="42">e Carlo era montato in sul destriere.</l>
     <l n="43">Giunto alla porta con molto dolore,</l>
     <l n="44">sùbito ricognobbe le bandiere</l>
     <l n="45">del suo nipote Orlando e 'l corridore,</l>
     <l n="46">ch'avea scoperto il segno del quartiere;</l>
     <l n="47">e già Faburro incontro gli è venuto</l>
     <l n="48">e dismontato e fatto il suo dovuto,</l>
    </lg>
    <lg n="7">
     <l n="49">e detto: - Carlo, ch'io bramato ho tanto</l>
     <l n="50">di vedere una volta, or son contento.</l>
     <l n="51">Non dubitar, pon fine al lungo pianto:</l>
     <l n="52">qua è Orlando, che già presso il sento. -</l>
     <l n="53">Carlo si trasse per dolcezza il guanto,</l>
     <l n="54">e disse: - Lieva, baron d'ardimento -</l>
     <l n="55">ed a Faburro toccava la mano.</l>
     <l n="56">In questo giunse il sir di Montalbano,</l>
    </lg>
    <lg n="8">
     <l n="57">e saltò di Baiardo e inginocchiossi.</l>
     <l n="58">Ecco Ulivier che facea similmente.</l>
     <l n="59">Non sapea Carlo in qual mondo si fossi,</l>
     <l n="60">tanta allegrezza nel suo petto sente.</l>
     <l n="61">Non si son questi pria di terra mossi</l>
     <l n="62">che 'l suo nipote giugneva presente,</l>
     <l n="63">e saltò armato fuor di Vegliantino</l>
     <l n="64">e inginocchiossi al figliuol di Pipino.</l>
    </lg>
    <lg n="9">
     <l n="65">Carlo gli abbraccia con amor perfetto</l>
     <l n="66">e benedice mille volte o piùe.</l>
     <l n="67">Merediana giugneva in effetto,</l>
     <l n="68">e dismontata poi che in terra fue</l>
     <l n="69">s'inginocchiò dinanzi al suo cospetto.</l>
     <l n="70">Disse Ulivier: - Questa crede in Gesùe,</l>
     <l n="71">e sua prodezza non ha pari al mondo.</l>
     <l n="72">Viene a veder te, imperador giocondo;</l>
    </lg>
    <lg n="10">
     <l n="73">ed è figliuola d'un gran re pagano,</l>
     <l n="74">e molta gente ha qui del suo paese,</l>
     <l n="75">e vengono aiutar te, Carlo Mano. -</l>
     <l n="76">Sùbito Carlo le braccia distese</l>
     <l n="77">e prese la donzella per la mano,</l>
     <l n="78">e ringraziolla di sì fatte imprese;</l>
     <l n="79">e grande onore alla gente pagana</l>
     <l n="80">facea far Carlo di Merediana.</l>
    </lg>
    <lg n="11">
     <l n="81">Disse Ulivieri alla gentil donzella:</l>
     <l n="82">- Che ti par, dama, dello imperadore? -</l>
     <l n="83">Disse la donna graziosa e bella:</l>
     <l n="84">- Degno di gloria e di pregio e d'onore;</l>
     <l n="85">e certo chi di sue laude favella</l>
     <l n="86">al mio parer non può pigliare errore;</l>
     <l n="87">non minuisce già la sua presenzia</l>
     <l n="88">la fama e 'l grido e la magnificenzia. -</l>
    </lg>
    <lg n="12">
     <l n="89">Carlo la fece cavalcar davante,</l>
     <l n="90">e poi appresso il duca borgognone.</l>
     <l n="91">Ecco apparir col battaglio Morgante.</l>
     <l n="92">Carlo guardava questo compagnone,</l>
     <l n="93">e disse: - Mai non vidi un tal gigante! -</l>
     <l n="94">Ebbe di sua grandezza ammirazione.</l>
     <l n="95">Morgante ginocchion lo superava,</l>
     <l n="96">e così Carlo la man gli toccava.</l>
    </lg>
    <lg n="13">
     <l n="97">Verso il palazzo Carlo s'inviòe,</l>
     <l n="98">più che mai fussi in sua vita contento.</l>
     <l n="99">Gan, come Orlando vide, si pensòe</l>
     <l n="100">che questo fussi il suo disfacimento;</l>
     <l n="101">e come disperato a sé chiamòe</l>
     <l n="102">Magagna e fece un altro tradimento,</l>
     <l n="103">dicendo: - Poi che questa gente pazza</l>
     <l n="104">entrata è drento, soccorriàn la piazza:</l>
    </lg>
    <lg n="14">
     <l n="105">gridiàn che Carlo tradimento ha fatto</l>
     <l n="106">e ch'egli ha dato Parigi a' pagani,</l>
     <l n="107">e come alcun di lor v'è contraffatto</l>
     <l n="108">che pare Orlando e gli altri capitani. -</l>
     <l n="109">E tutto il popol sollevò in un tratto;</l>
     <l n="110">corse alla piazza con armate mani;</l>
     <l n="111">e 'l popol parigin dava favore</l>
     <l n="112">a Gan, chiamando Carlo traditore.</l>
    </lg>
    <lg n="15">
     <l n="113">Non si cognosce ancor per molti Orlando</l>
     <l n="114">o gli altri, perché l'elmo aveano in testa.</l>
     <l n="115">I Maganzesi la piazza pigliando,</l>
     <l n="116">fu la novella a Carlo manifesta</l>
     <l n="117">che tutto il popol si veniva armando:</l>
     <l n="118">parvegli segno di cattiva festa.</l>
     <l n="119">Rinaldo presto correva alle sbarre</l>
     <l n="120">co' saracin, ch'avien le scimitarre.</l>
    </lg>
    <lg n="16">
     <l n="121">Furno in un tratto le sbarre tagliate</l>
     <l n="122">e in ogni parte ove Gan fe' serraglio;</l>
     <l n="123">Merediana è tra sue gente armate,</l>
     <l n="124">e fe' gran cose in sì fatto travaglio;</l>
     <l n="125">Orlando corse coll'altre brigate;</l>
     <l n="126">giunse Morgante e diguazza il battaglio;</l>
     <l n="127">ed Ulivieri innanzi alla sua dama</l>
     <l n="128">dava gran colpi per acquistar fama.</l>
    </lg>
    <lg n="17">
     <l n="129">Rinaldo, in mezzo di que' Maganzesi,</l>
     <l n="130">quanto poteva Frusberta operava,</l>
     <l n="131">tagliando a chi i bracciali, a chi gli arnesi,</l>
     <l n="132">e molti in terra morti ne cacciava;</l>
     <l n="133">molti ne fur feriti e molti presi.</l>
     <l n="134">Ecco il Magagna che quivi arrivava:</l>
     <l n="135">Rinaldo al capo un gran colpo gli mena</l>
     <l n="136">e féssel come tinca per ischiena.</l>
    </lg>
    <lg n="18">
     <l n="137">Ma poi che fu cognosciuto Rinaldo</l>
     <l n="138">e gli altri, ognun per paura fuggìa,</l>
     <l n="139">ché lo vedieno infuriato e caldo.</l>
     <l n="140">Tosto la piazza sgomberar facìa</l>
     <l n="141">dicendo: - Ove è quel traditor ribaldo</l>
     <l n="142">Gan da Pontier? - Ma fugge tuttavia:</l>
     <l n="143">non si fidò di star drento alle mura,</l>
     <l n="144">perch'egli avea di Rinaldo paura.</l>
    </lg>
    <lg n="19">
     <l n="145">Così fu presto cessato il furore.</l>
     <l n="146">E conosciuti i nostri buon guerrieri,</l>
     <l n="147">ognun gli abbraccia con molto fervore;</l>
     <l n="148">tutto il popol gli vide volentieri;</l>
     <l n="149">ognun si scusa collo imperadore;</l>
     <l n="150">nessun si vede di que' da Pontieri;</l>
     <l n="151">e con gran festa e piacere e sollazzo</l>
     <l n="152">tutti n'andorno a smontare al palazzo.</l>
    </lg>
    <lg n="20">
     <l n="153">Era venuta intanto Alda la bella</l>
     <l n="154">per rivedere Orlando, il suo marito.</l>
     <l n="155">Rinaldo una corona ricca e bella</l>
     <l n="156">donava a questa, ove era stabilito</l>
     <l n="157">un bel rubin che valea due castella:</l>
     <l n="158">Alda la bella col viso pulito</l>
     <l n="159">gran festa fe' del marito e di quello</l>
     <l n="160">e d'Ulivieri, il suo caro fratello.</l>
    </lg>
    <lg n="21">
     <l n="161">Poi che furono alquanto riposati,</l>
     <l n="162">queste parole Rinaldo dicìa:</l>
     <l n="163">- O Carlo, io non ci veggo, bench'io guati,</l>
     <l n="164">Uggieri o Namo o l'altra baronia.</l>
     <l n="165">Che n'hai tu fatto? Ha'gli tu sotterrati?</l>
     <l n="166">O son prigioni andati in Pagania? -</l>
     <l n="167">Carlo a Rinaldo sùbito ha risposto:</l>
     <l n="168">- Tutti son vivi, e qui gli vedrai tosto. -</l>
    </lg>
    <lg n="22">
     <l n="169">E raccontò come andava la guerra</l>
     <l n="170">e ciò ch'è stato dopo il suo partire:</l>
     <l n="171">come il re Erminion Montalban serra</l>
     <l n="172">e' suoi baron minaccia far morire;</l>
     <l n="173">e come Astolfo è drento nella terra</l>
     <l n="174">e Ricciardetto suo, c'ha tanto ardire.</l>
     <l n="175">Parve a Rinaldo e gli altri il caso strano</l>
     <l n="176">de' paladini e sì di Monte Albano.</l>
    </lg>
    <lg n="23">
     <l n="177">Diceva Orlando: - Presto i paladini</l>
     <l n="178">si bisogna, Rinaldo, riscattare.</l>
     <l n="179">Io vo' che 'l campo là de' saracini</l>
     <l n="180">domani a spasso andiamo a vicitare,</l>
     <l n="181">ch'a trenta miglia son presso a' confini. -</l>
     <l n="182">Merediana cominciò a parlare:</l>
     <l n="183">- Io vo' venir, se la domanda è degna;</l>
     <l n="184">e 'l mio Morgante vo' che meco vegna. -</l>
    </lg>
    <lg n="24">
     <l n="185">Così Faburro, e così il buon marchese.</l>
     <l n="186">- Vedremo un poco come il campo sta -</l>
     <l n="187">diceva Orlando; e 'l partito si prese.</l>
     <l n="188">Ognun presto apportar l'arme si fa.</l>
     <l n="189">Così coperti di piastra e d'arnese,</l>
     <l n="190">usciron tutti fuor della città</l>
     <l n="191">una mattina al cominciare il giorno,</l>
     <l n="192">e inverso Montalban la via pigliorno.</l>
    </lg>
    <lg n="25">
     <l n="193">Eran qualche otto leghe cavalcati,</l>
     <l n="194">quando a lor si scoperse il padiglione</l>
     <l n="195">d'Erminion, dove stavan legati</l>
     <l n="196">Berlinghier nostro e Namo e Salamone</l>
     <l n="197">e 'l buon Danese e gli altri sventurati;</l>
     <l n="198">e se non fussi che 'l re Erminione</l>
     <l n="199">sentito avea come Orlando venìa,</l>
     <l n="200">tutti impiccare e squartar gli facìa;</l>
    </lg>
    <lg n="26">
     <l n="201">ma dubitò di quel che gli bisogna,</l>
     <l n="202">dicendo: "Se morir facciàn costoro,</l>
     <l n="203">e' ne potre' seguir danno e vergogna;</l>
     <l n="204">ch'Orlando vendicar vorrà poi loro,</l>
     <l n="205">e metter ci potrebbe in qualche gogna</l>
     <l n="206">che ci darebbe qualche stran martoro.</l>
     <l n="207">Se vivi son, qualche bel tratto fare</l>
     <l n="208">si può con essi, e' prigioni scambiare".</l>
    </lg>
    <lg n="27">
     <l n="209">Vide tante trabacche e padiglioni,</l>
     <l n="210">destrier coperti d'arme rilucenti,</l>
     <l n="211">e sentia trombe sonare e busoni,</l>
     <l n="212">e far pel campo variati strumenti</l>
     <l n="213">per Montalban, gatti, grilli e falconi</l>
     <l n="214">da combattervi sù poi quelle genti;</l>
     <l n="215">e disse: "Erminion, per Dio, sollecita</l>
     <l n="216">pigliar la terra, e parmi cosa lecita".</l>
    </lg>
    <lg n="28">
     <l n="217">Merediana disse al conte Orlando:</l>
     <l n="218">- Se ti fussi in piacer, caro signore,</l>
     <l n="219">una grazia mi fa' ch'io ti domando.</l>
     <l n="220">Io vo' pel mezzo entrar, col corridore,</l>
     <l n="221">del campo tutto, e venirlo assaltando</l>
     <l n="222">e trapassarlo via con gran furore,</l>
     <l n="223">e fare un colpo degno alla mia vita -</l>
     <l n="224">così pregò questa dama gradita.</l>
    </lg>
    <lg n="29">
     <l n="225">- Ma vo' che presso Morgante a me vegna,</l>
     <l n="226">se bisognassi pur qualche soccorso;</l>
     <l n="227">e forse arrecherotti qualche insegna,</l>
     <l n="228">anzi per certo, bench'io te lo inforso. -</l>
     <l n="229">Rispose Orlando: - La preghiera è degna</l>
     <l n="230">d'avere il campo in tal modo trascorso.</l>
     <l n="231">Non dubitar, sicuramente andrai;</l>
     <l n="232">e tu, Morgante, l'accompagnerai. -</l>
    </lg>
    <lg n="30">
     <l n="233">Merediana allor prese una lancia,</l>
     <l n="234">brocca il caval c'ha serpentina testa,</l>
     <l n="235">e grida: - Viva Carlo e viva Francia! -</l>
     <l n="236">Quando fu tempo, misse l'aste in resta;</l>
     <l n="237">truova un pagano e per mezzo la pancia</l>
     <l n="238">gli misse il ferro con molta tempesta;</l>
     <l n="239">poi trasse fuori una fulgente spada</l>
     <l n="240">e fe' pel mezzo del campo la strada.</l>
    </lg>
    <lg n="31">
     <l n="241">E come morto fu questo pagano,</l>
     <l n="242">fu la novella a Salincorno detta</l>
     <l n="243">ch'egli è venuto un cavalier villano</l>
     <l n="244">e molti in terra col suo brando getta.</l>
     <l n="245">Salincorno s'armava a mano a mano,</l>
     <l n="246">però che far ne voleva vendetta;</l>
     <l n="247">verso Merediana il camin prese</l>
     <l n="248">questo giovan gentil, saggio e cortese;</l>
    </lg>
    <lg n="32">
     <l n="249">e molta gente che fuggiva scaccia:</l>
     <l n="250">- Tornate addrieto, per un sol fuggite?</l>
     <l n="251">Arebbe costui d'Ercul mai le braccia? -</l>
     <l n="252">Fugli risposto in parole spedite:</l>
     <l n="253">- Egli è il diavol che tua gente spaccia;</l>
     <l n="254">se nol credete, a vederlo venite:</l>
     <l n="255">egli ha cacciato in terra ognun che truova,</l>
     <l n="256">e parci cosa inusitata e nuova. -</l>
    </lg>
    <lg n="33">
     <l n="257">Rispose Salincorno: - Io vo' vedere</l>
     <l n="258">chi è costui ch'ha in sé tanta arroganza</l>
     <l n="259">che sia passato tra le nostre schiere.</l>
     <l n="260">Orlando non aria tanta possanza. -</l>
     <l n="261">Merediana rivolse il destriere,</l>
     <l n="262">come di Salincorno ebbe certanza;</l>
     <l n="263">Salincorno la lancia abbassa in quella</l>
     <l n="264">e ferì nello scudo la donzella.</l>
    </lg>
    <lg n="34">
     <l n="265">La lancia in aria n'andò in mille pezzi.</l>
     <l n="266">Disse la dama: - Ah, cavalier codardo,</l>
     <l n="267">a questo modo la tua fama sprezzi?</l>
     <l n="268">Questa usanza non è già d'uom gagliardo,</l>
     <l n="269">ch'a ferir con la lancia alcun t'avvezzi</l>
     <l n="270">che sia col brando; e tu non v'hai riguardo.</l>
     <l n="271">Volgiti a me, poi che tu m'hai percossa:</l>
     <l n="272">vedrai che dell'arcion non mi son mossa. -</l>
    </lg>
    <lg n="35">
     <l n="273">Ebbe vergogna Salincorno allora,</l>
     <l n="274">e ritornava indrieto a fare scusa,</l>
     <l n="275">dicendo: - Io non avea veduto ancora</l>
     <l n="276">se tu t'avevi lancia o soda o busa. -</l>
     <l n="277">Merediana a quel sanza dimora</l>
     <l n="278">rispose: - In Danismarche così s'usa?</l>
     <l n="279">Così fanno i baron d'Erminione?</l>
     <l n="280">Tu debbi esser per certo un gran poltrone.</l>
    </lg>
    <lg n="36">
     <l n="281">Ma non si fa così di Carlo in corte,</l>
     <l n="282">dove fiorisce ogni gentil costume.</l>
     <l n="283">Vedren se tu sarai cavalier forte</l>
     <l n="284">e s'altra volta poi vedrai me' lume:</l>
     <l n="285">prendi la spada, io ti disfido a morte</l>
     <l n="286">e farotti assaggiar d'un altro agrume. -</l>
     <l n="287">Salincorno la spada trasse fore</l>
     <l n="288">per racquistar, se poteva, il suo onore.</l>
    </lg>
    <lg n="37">
     <l n="289">Poi che più colpi insieme si donorno</l>
     <l n="290">né l'un coll'altro guadagna niente,</l>
     <l n="291">un tratto volle ferir Salincorno</l>
     <l n="292">la gentil donna, e dètte al suo corrente;</l>
     <l n="293">e molto biasimato fu dintorno,</l>
     <l n="294">ché gli spiccava il capo del serpente</l>
     <l n="295">e ritrovossi in su l'erba la dama:</l>
     <l n="296">or questo è quel che gli tolse ogni fama.</l>
    </lg>
    <lg n="38">
     <l n="297">Morgante volle il battaglio menare</l>
     <l n="298">per ischiacciar la testa a quel pagano;</l>
     <l n="299">Merediana gridava: - Non fare!</l>
     <l n="300">Vendetta ne farò colla mia mano. -</l>
     <l n="301">Salincorno s'aveva a disperare,</l>
     <l n="302">e duolsi molto di quel caso strano.</l>
     <l n="303">I saracin ferno a Morgante cerchio,</l>
     <l n="304">tanto ch'alfin saranno di soperchio;</l>
    </lg>
    <lg n="39">
     <l n="305">e misson lui con la donzella in mezzo</l>
     <l n="306">e cominciorno una fera battaglia;</l>
     <l n="307">ma a molti dava il battaglio riprezzo,</l>
     <l n="308">a molti trita la falda e la maglia.</l>
     <l n="309">Dicea Rinaldo: - Or non istiàn più al rezzo,</l>
     <l n="310">che non è tempo, se Gesù mi vaglia:</l>
     <l n="311">io veggo a piede là Merediana</l>
     <l n="312">in mezzo a tutta la turba pagana. -</l>
    </lg>
    <lg n="40">
     <l n="313">Orlando sprona sùbito il destrieri</l>
     <l n="314">e 'nverso il campo girava la briglia,</l>
     <l n="315">e 'l simigliante faceva Ulivieri:</l>
     <l n="316">così tutto quell'oste si scompiglia.</l>
     <l n="317">Erminion sentì che que' guerrieri</l>
     <l n="318">eran venuti e fanno maraviglia,</l>
     <l n="319">e disse: - Traditor di Macometto,</l>
     <l n="320">e' fia Rinaldo, per più mio dispetto,</l>
    </lg>
    <lg n="41">
     <l n="321">e 'l conte Orlando, che tornati sono:</l>
     <l n="322">altri non so ch'avessin tanto ardire</l>
     <l n="323">di metter qua la vita in abbandono. -</l>
     <l n="324">Sùbito incontro gran gente fece ire;</l>
     <l n="325">e disse: "Io credo ancor che sarà buono</l>
     <l n="326">ch'io m'armi tosto", e l'arme fe' venire</l>
     <l n="327">e 'l suo caval di fine acciaio coperto;</l>
     <l n="328">ché vincere o morir dispose certo.</l>
    </lg>
    <lg n="42">
     <l n="329">Orlando in mezzo alla sua gente entrava</l>
     <l n="330">ed una lancia ch'egli aveva abbassa,</l>
     <l n="331">e 'l primo ch'a lo scudo riscontrava</l>
     <l n="332">lo scudo e l'arme e 'l petto gli trapassa;</l>
     <l n="333">poi trasse Durlindana e martellava:</l>
     <l n="334">quante arme truova tante ne fracassa;</l>
     <l n="335">fece un macel di gente in poca d'otta.</l>
     <l n="336">Rinaldo n'avea già morti una frotta.</l>
    </lg>
    <lg n="43">
     <l n="337">Ed Ulivier facea quel che far suole;</l>
     <l n="338">ma tuttavia tenea gli occhi a colei</l>
     <l n="339">ch'era sua scorta come agli orbi il sole,</l>
     <l n="340">colpi menando dispietati e rei,</l>
     <l n="341">perché soccorrer la sua donna vuole:</l>
     <l n="342">ovunque e' guata, facea l'agnusdei</l>
     <l n="343">rivolto sempre alla sua dama bella,</l>
     <l n="344">e quanto può sempre s'appressa a quella.</l>
    </lg>
    <lg n="44">
     <l n="345">E non poteva ancor romper la calca</l>
     <l n="346">che tuttavolta si facea più stretta;</l>
     <l n="347">pur sempre innanzi a suo poter cavalca,</l>
     <l n="348">e 'n qua e 'n là come un leon si getta,</l>
     <l n="349">e molti colla spada ne difalca</l>
     <l n="350">della turba bestiale e maladetta,</l>
     <l n="351">e tristo a quel ch'aspettava Altachiara,</l>
     <l n="352">che gli facea costar la vita cara.</l>
    </lg>
    <lg n="45">
     <l n="353">Morgante in mezzo stava dello stuolo</l>
     <l n="354">e col battaglio facea gran fracasso.</l>
     <l n="355">Merediana sentiva gran duolo,</l>
     <l n="356">ché 'l corpo feminile già era lasso;</l>
     <l n="357">né fuggir può se non si lieva a volo,</l>
     <l n="358">perché e' non v'era onde fuggirsi il passo.</l>
     <l n="359">Ma pur Morgante spesso la conforta,</l>
     <l n="360">e molta gente avea dintorno morta.</l>
    </lg>
    <lg n="46">
     <l n="361">Ed era tutto da' dardi forato</l>
     <l n="362">e lance e spiedi e saette e spuntoni,</l>
     <l n="363">e tutto quanto il corpo insanguinato,</l>
     <l n="364">che le ferite parevan cannoni</l>
     <l n="365">che gettan sempre fuor da ogni lato;</l>
     <l n="366">avea nel capo cento verrettoni;</l>
     <l n="367">ma tanti intorno avea fatti morire</l>
     <l n="368">che già del cerchio non poteva uscire.</l>
    </lg>
    <lg n="47">
     <l n="369">L'un sopra l'altro morto era caduto</l>
     <l n="370">e gli uomini e' cavalli attraversati,</l>
     <l n="371">tal che miracol sarebbe tenuto</l>
     <l n="372">quanti furon poi morti annumerati.</l>
     <l n="373">Avea cinque ore o più già combattuto:</l>
     <l n="374">or pensi ognun quanti e' n'abbi schiacciati,</l>
     <l n="375">che non potea più aggiugner colle mani,</l>
     <l n="376">tanto discosto gli erano i pagani.</l>
    </lg>
    <lg n="48">
     <l n="377">Merediana assai s'era difesa,</l>
     <l n="378">ed or da' dardi attendeva a schermirsi;</l>
     <l n="379">avea la faccia come un fuoco accesa,</l>
     <l n="380">né potea più collo scudo coprirsi,</l>
     <l n="381">tanto era stanca, perché troppo pesa;</l>
     <l n="382">e non poteva del cerchio fuggirsi;</l>
     <l n="383">e così afflitta e sventurata a piede</l>
     <l n="384">morir vuol prima che chiamar merzede.</l>
    </lg>
    <lg n="49">
     <l n="385">E pure ancora in Morgante si fida,</l>
     <l n="386">e dicea spesso: - Il mio fallar ti costa,</l>
     <l n="387">ch'io temo questa gente non t'uccida. -</l>
     <l n="388">Ecco Rinaldo ch'al cerchio s'accosta,</l>
     <l n="389">e come e' giunse, metteva alte grida,</l>
     <l n="390">tanto che molto la gente si scosta:</l>
     <l n="391">- Oltre, gente bestial sanza vergogna,</l>
     <l n="392">poi ch'a due a piè tanto popol bisogna!</l>
    </lg>
    <lg n="50">
     <l n="393">Fatevi addrieto! - e Frusberta menava:</l>
     <l n="394">- Tutti sarete, saracin, qui morti. -</l>
     <l n="395">Merediana, quando l'ascoltava,</l>
     <l n="396">sùbito par che tutta si conforti.</l>
     <l n="397">Allor Rinaldo i colpi raddoppiava</l>
     <l n="398">e vendicava di lei mille torti;</l>
     <l n="399">e poi in un tratto, come un leopardo,</l>
     <l n="400">in mezzo il cerchio fe' saltar Baiardo.</l>
    </lg>
    <lg n="51">
     <l n="401">E fe' saltar Merediana in groppa,</l>
     <l n="402">che si gittò di terra come un gatto,</l>
     <l n="403">nimica parve affaticata o zoppa;</l>
     <l n="404">e fuor del cerchio risaltò in un tratto:</l>
     <l n="405">così con essa pel campo gualoppa.</l>
     <l n="406">Ognun che 'l vide ne fu stupefatto:</l>
     <l n="407">- Questo è Rinaldo o 'l gran signor d'Angrante -</l>
     <l n="408">dicevan tutti; e lasciorno il gigante;</l>
    </lg>
    <lg n="52">
     <l n="409">e molti a' padiglion si ritornorno,</l>
     <l n="410">veggendo cose far sopra natura.</l>
     <l n="411">In questo tempo giunse Salincorno:</l>
     <l n="412">Merediana il vide per ventura.</l>
     <l n="413">Rinaldo nostro, cavaliere adorno,</l>
     <l n="414">che non tenea la spada alla cintura,</l>
     <l n="415">gli trasse d'un fendente in sull'elmetto</l>
     <l n="416">che gli cacciò Frusberta insino al petto;</l>
    </lg>
    <lg n="53">
     <l n="417">e Salincorno cadde in sul terreno,</l>
     <l n="418">e vendicata fu la damigella.</l>
     <l n="419">Rinaldo prese il suo caval pel freno</l>
     <l n="420">e fe' montar Merediana in sella,</l>
     <l n="421">che vi saltò sù in manco d'un baleno.</l>
     <l n="422">Ed Ulivier, che vide la donzella,</l>
     <l n="423">disse: - Io venivo ben per darti aiuto,</l>
     <l n="424">ma le schiere passar non ho potuto. -</l>
    </lg>
    <lg n="54">
     <l n="425">Avea Faburro, Ulivieri ed Orlando</l>
     <l n="426">morti quel dì migliaia già di pagani,</l>
     <l n="427">e tuttavia ne venien consumando.</l>
     <l n="428">E' saracini ancor menan le mani;</l>
     <l n="429">ma tanto e tanto i paladini il brando</l>
     <l n="430">insanguinato avevan di que' cani,</l>
     <l n="431">che per paura assai n'eran fuggiti</l>
     <l n="432">a' padiglioni, e gran parte feriti.</l>
    </lg>
    <lg n="55">
     <l n="433">Erminion dicea pur: - Chi vi caccia? -</l>
     <l n="434">ché gli vedeva fuggir d'ogni parte.</l>
     <l n="435">E' rispondieno a quel che gli minaccia:</l>
     <l n="436">- Fuggiàn dinanzi alla furia di Marte;</l>
     <l n="437">e' non c'è uom con sì sicura faccia</l>
     <l n="438">che si confidi di sua forza o arte:</l>
     <l n="439">qua son venuti nuovi Ettorri al campo,</l>
     <l n="440">né contro a' colpi lor si truova scampo.</l>
    </lg>
    <lg n="56">
     <l n="441">Noi vedemo Rinaldo, o fu il cugino,</l>
     <l n="442">in mezzo un cerchio saltar col cavallo;</l>
     <l n="443">quivi era tutto il popol saracino,</l>
     <l n="444">e non potemo tanto contastallo</l>
     <l n="445">che pose in groppa un altro paladino</l>
     <l n="446">ch'era assediato, e saltò fuor del ballo</l>
     <l n="447">ed a dispetto nostro il portò via:</l>
     <l n="448">mai vedemo uom di tanta gagliardia.</l>
    </lg>
    <lg n="57">
     <l n="449">E Salincorno ha morto, il tuo fratello.</l>
     <l n="450">Erminione allor si dolfe forte,</l>
     <l n="451">e così disse: - Poi che morto è quello</l>
     <l n="452">ch'era il più fier pagan di nostra corte,</l>
     <l n="453">a tradimento quel Rinaldo fello</l>
     <l n="454">o 'l suo cugin gli arà data la morte. -</l>
     <l n="455">Fugli risposto: - E' non fu a tradimento,</l>
     <l n="456">ché chi l'uccise n'uccidrebbe cento. -</l>
    </lg>
    <lg n="58">
     <l n="457">Allora Erminion: - Sia maladetta</l>
     <l n="458">tua deità, Macon! - più volte disse;</l>
     <l n="459">e giurò far del suo fratel vendetta,</l>
     <l n="460">se mille volte come lui morisse.</l>
     <l n="461">Dove è Rinaldo a gran furia si getta</l>
     <l n="462">ed una lancia ch'avea, in resta misse;</l>
     <l n="463">e come egli ha Rinaldo conosciuto,</l>
     <l n="464">lo salutò con uno stran saluto:</l>
    </lg>
    <lg n="59">
     <l n="465">Dio ti sconfonda, - disse Erminione</l>
     <l n="466">se tu se' il prenze sir di Montalbano,</l>
     <l n="467">colui che porta sbarrato il lione;</l>
     <l n="468">ch'ancor lui sbarrerò colla mia mano. -</l>
     <l n="469">Rinaldo, udendo sì fatto sermone,</l>
     <l n="470">a lui rispose: - Cavalier villano,</l>
     <l n="471">che di' tu, re di farfalle o di pecchie?</l>
     <l n="472">Io t'ho a punir di mille ingiurie vecchie. -</l>
    </lg>
    <lg n="60">
     <l n="473">Rispose Erminion: - Del tempo antico</l>
     <l n="474">a vendicar m'ho io de' miei parenti:</l>
     <l n="475">tu uccidesti come reo nimico</l>
     <l n="476">il re Mambrin con mille tradimenti. -</l>
     <l n="477">Disse Rinaldo: - Ascolta quel ch'io dico:</l>
     <l n="478">per la tua gola, Erminion, ne menti;</l>
     <l n="479">ch'a tradimento vien tu qua, pagano,</l>
     <l n="480">perch'io non c'ero, assediar Montalbano.</l>
    </lg>
    <lg n="61">
     <l n="481">Ma tanto attraversato ho il piano e 'l monte</l>
     <l n="482">ch'io t'ho trovato, e non ti puoi fuggire;</l>
     <l n="483">e 'l tuo fratello uccisi, Fieramonte,</l>
     <l n="484">e dètti al popol tuo giusto martire;</l>
     <l n="485">a Salincorno ho spezzata la fronte;</l>
     <l n="486">or farò te col mio brando morire. -</l>
     <l n="487">Quando il pagan sentì rimproverarsi</l>
     <l n="488">tant'alte ingiurie, e' cominciò a picchiarsi</l>
    </lg>
    <lg n="62">
     <l n="489">e in su l'arcion percuotersi l'elmetto</l>
     <l n="490">e bestemiar Macon divotamente</l>
     <l n="491">e battersi col guanto tutto il petto:</l>
     <l n="492">are' voluto morir certamente;</l>
     <l n="493">e poi rispose: - D'ogni tuo dispetto</l>
     <l n="494">che fatto m'hai, ne sarai ancor dolente. -</l>
     <l n="495">E misse come uom disperato un grido:</l>
     <l n="496">- Prendi del campo tosto, ch'io ti sfido. -</l>
    </lg>
    <lg n="63">
     <l n="497">E poi soggiunse: - Facciàn questo patto,</l>
     <l n="498">dacché tu m'hai cotanto offeso a torto:</l>
     <l n="499">che Montalban mi doni, s'io t'abbatto;</l>
     <l n="500">e se tu vinci me, datti conforto</l>
     <l n="501">che' tuoi prigion ti renderò di fatto,</l>
     <l n="502">ché nessun n'ho danneggiato né morto;</l>
     <l n="503">e che s'intenda per un mese triegua,</l>
     <l n="504">e poi ciascun quel che gli piace segua. -</l>
    </lg>
    <lg n="64">
     <l n="505">Rinaldo disse: - A ciò contento sono. -</l>
     <l n="506">E poi voltava in un tratto Baiardo,</l>
     <l n="507">e dice: - Se mai fusti ardito e buono,</l>
     <l n="508">a questa volta fa' che sia gagliardo. -</l>
     <l n="509">Poi si rivolse che pareva un tuono,</l>
     <l n="510">né anco Erminion parve codardo;</l>
     <l n="511">e quando insieme s'ebbono a colpire,</l>
     <l n="512">parve la terra si volessi aprire.</l>
    </lg>
    <lg n="65">
     <l n="513">Erminion con la lancia percosse</l>
     <l n="514">sopra lo scudo il franco paladino:</l>
     <l n="515">l'aste si ruppe, e d'arcion non lo mosse.</l>
     <l n="516">Ma il pro' Rinaldo giunse al saracino</l>
     <l n="517">d'un colpo tal che, benché forte fosse,</l>
     <l n="518">si ritrovò in su l'erba a capo chino;</l>
     <l n="519">e disse: "O Dio che reggi sole e luna,</l>
     <l n="520">può far ch'io sia caduto la Fortuna?</l>
    </lg>
    <lg n="66">
     <l n="521">Egli è pur ver quel che si dice al mondo,</l>
     <l n="522">che questo è il fior de' cavalier nomati!".</l>
     <l n="523">Rizzossi e disse: - Paladin giocondo,</l>
     <l n="524">or son puniti tutti i miei peccati,</l>
     <l n="525">e come dianzi più non ti rispondo</l>
     <l n="526">d'avere i miei congiunti vendicati.</l>
     <l n="527">Io ho perduto ogni cosa in un punto;</l>
     <l n="528">d'ogni mia gloria e fama il fine è giunto.</l>
    </lg>
    <lg n="67">
     <l n="529">Or sarà vendicato il mio parente,</l>
     <l n="530">or sarà vendicato Fieramonte</l>
     <l n="531">e Salincorno e tutta l'altra gente:</l>
     <l n="532">però chi fa vendetta con sue onte</l>
     <l n="533">al mio parere è matto veramente,</l>
     <l n="534">e spesso avvien che si batte la fronte.</l>
     <l n="535">Or pel consiglio di dama Clemenzia</l>
     <l n="536">del suo peccato ho fatto penitenzia;</l>
    </lg>
    <lg n="68">
     <l n="537">ché chi governa per consiglio il regno</l>
     <l n="538">di femina, non può durar per certo,</l>
     <l n="539">che' lor pensier non van diritti al segno:</l>
     <l n="540">qual maraviglia s'io ne son diserto?</l>
     <l n="541">Or si cognosce il mio bestial disegno:</l>
     <l n="542">ogni cosa ci mostra il fine aperto;</l>
     <l n="543">così convien che spesso poi si rida</l>
     <l n="544">di quel che troppo a Fortuna si fida.</l>
    </lg>
    <lg n="69">
     <l n="545">Quel ch'io promissi, baron, vo' servarti,</l>
     <l n="546">come pur giusto re ch'io sono ancora,</l>
     <l n="547">e tutti i tuoi prigion vo' consegnarti:</l>
     <l n="548">andianne al padiglion sanza dimora.</l>
     <l n="549">E la promessa tua vo' ricordarti. -</l>
     <l n="550">Disse Rinaldo: - Per lo Iddio ch'adora</l>
     <l n="551">re Carlo Magno e tutto il cristianesimo,</l>
     <l n="552">ciò che tu vuoi chiederai tu medesimo. -</l>
    </lg>
    <lg n="70">
     <l n="553">Inverso il padiglion preson la volta.</l>
     <l n="554">Erminion, ch'era uom molto dabbene,</l>
     <l n="555">fece pel campo sonare a raccolta,</l>
     <l n="556">poi che Fortuna nel fondo lo tiene.</l>
     <l n="557">La gente sua parea smarrita e stolta,</l>
     <l n="558">come ne' casi sùbiti interviene.</l>
     <l n="559">Rende i prigion, ch'avea legati e presi,</l>
     <l n="560">co' lor cavalli e tutti i loro arnesi.</l>
    </lg>
    <lg n="71">
     <l n="561">Chi vedessi la festa e l'allegrezza</l>
     <l n="562">che fanno i nostri possenti baroni,</l>
     <l n="563">sare' costretto per sua gentilezza</l>
     <l n="564">di lacrimar con pietosi sermoni.</l>
     <l n="565">Diceva Uggier: - Rinaldo, tua prodezza</l>
     <l n="566">ci ha tratti fuor di molti strani unghioni:</l>
     <l n="567">a questa volta aremo tutti quanti</l>
     <l n="568">la vita data per quattro bisanti.</l>
    </lg>
    <lg n="72">
     <l n="569">Noi abbiàn sentito sì fatto romore</l>
     <l n="570">oggi pel campo, ch'io pensai che 'l mondo</l>
     <l n="571">fussi caduto e giunto all'ultime ore,</l>
     <l n="572">e lo stato di Carlo fussi al fondo.</l>
     <l n="573">Ognuno avea della morte timore,</l>
     <l n="574">ché 'l saracin crudele e rubicondo</l>
     <l n="575">d'impiccar tutti ci avea minacciati,</l>
     <l n="576">e della vita savàn disperati. -</l>
    </lg>
    <lg n="73">
     <l n="577">Namo diceva: - Il nostro buon Gesùe</l>
     <l n="578">vi mandò qua per nostro aiuto solo;</l>
     <l n="579">e siàn salvati per la tua virtùe</l>
     <l n="580">e liberati da gran pena e duolo. -</l>
     <l n="581">Diceva Orlando: - Non ne parliàn piùe.</l>
     <l n="582">Lasciàn pur tosto de' pagan lo stuolo:</l>
     <l n="583">Carlo non sa quel che seguìto abbiamo;</l>
     <l n="584">però verso Parigi ce n'andiamo. -</l>
    </lg>
    <lg n="74">
     <l n="585">Erminion rimase assai scontento,</l>
     <l n="586">e' paladini a Carlo ritornaro.</l>
     <l n="587">Carlo gli abbraccia cento volte e cento,</l>
     <l n="588">e fu cessato ogni suo duolo amaro;</l>
     <l n="589">fecesi festa per la città drento.</l>
     <l n="590">Ma questo a Ganellon fu solo amaro,</l>
     <l n="591">che per paura fuor s'era fuggito</l>
     <l n="592">e dubitava non esser punito.</l>
    </lg>
    <lg n="75">
     <l n="593">Poi ch'alcun giorno insieme riposârsi,</l>
     <l n="594">dicea Rinaldo un giorno a Carlo Mano</l>
     <l n="595">ch'avea pur voglia da lui accomiatarsi</l>
     <l n="596">e ritornare insino a Montalbano</l>
     <l n="597">e qualche dì colla sua sposa starsi.</l>
     <l n="598">Carlo contento gli toccò la mano.</l>
     <l n="599">E menò solo un servo molto adatto</l>
     <l n="600">del conte Orlando, detto Ruinatto,</l>
    </lg>
    <lg n="76">
     <l n="601">ch'era scudier compagno di Terigi.</l>
     <l n="602">E mentre che cavalca, s'è abbattuto,</l>
     <l n="603">forse sei leghe discosto a Parigi,</l>
     <l n="604">dove giaceva un bel vecchio canuto:</l>
     <l n="605">questo era, trasformato, Malagigi,</l>
     <l n="606">tal che Rinaldo non l'ha cognosciuto,</l>
     <l n="607">sur una riva appoggiato alla grotta,</l>
     <l n="608">e d'acqua piena aveva una barlotta.</l>
    </lg>
    <lg n="77">
     <l n="609">Rinaldo il salutò cortesemente;</l>
     <l n="610">e' gli rispose: - Ben venuto siete.</l>
     <l n="611">Se voi volessi ber, baron possente,</l>
     <l n="612">d'una certa cervogia assaggerete</l>
     <l n="613">che doverrà piacervi veramente. -</l>
     <l n="614">Disse Rinaldo: - Io affogo di sete,</l>
     <l n="615">e di bere acqua di fossato o di fiume</l>
     <l n="616">quando cavalco, non è mio costume. -</l>
    </lg>
    <lg n="78">
     <l n="617">Quando Rinaldo ha beuto a suo modo,</l>
     <l n="618">a Ruinatto il barletto porgeva,</l>
     <l n="619">dicendo: - Peregrin, di te mi lodo.</l>
     <l n="620">E Ruinatto come lui beeva;</l>
     <l n="621">e non sa ben di Malagigi il frodo.</l>
     <l n="622">Malagigi il barletto ritoglieva.</l>
     <l n="623">Rinaldo poco e Ruinatto andava</l>
     <l n="624">ch'ognuno scese, e di sonno cascava.</l>
    </lg>
    <lg n="79">
     <l n="625">Addormentati posonsi a giacere.</l>
     <l n="626">Malagigi gli segue come saggio,</l>
     <l n="627">e non poteva le risa tenere</l>
     <l n="628">veggendo quel c'ha fatto il beveraggio.</l>
     <l n="629">Tolse la spada a Rinaldo e 'l destriere</l>
     <l n="630">e prese inverso Parigi il viaggio;</l>
     <l n="631">misse Frusberta, la spada sovrana,</l>
     <l n="632">nella guaina ov'era Durlindana;</l>
    </lg>
    <lg n="80">
     <l n="633">così Baiardo ov'era Vegliantino;</l>
     <l n="634">e ritornò a Rinaldo che dormia,</l>
     <l n="635">e dèttegli la spada del cugino,</l>
     <l n="636">così il cavallo; e poi disparì via;</l>
     <l n="637">e misse sotto il capo al paladino</l>
     <l n="638">una certa erba, che si risentia.</l>
     <l n="639">E risentito, seco poco bada</l>
     <l n="640">che del caval s'accorse e della spada;</l>
    </lg>
    <lg n="81">
     <l n="641">e volsesi a quel servo Ruinatto,</l>
     <l n="642">e disse: - Tu debbi essere un ghiottone.</l>
     <l n="643">Dove è Baiardo mio? Che n'hai tu fatto?</l>
     <l n="644">Questo è il caval del figliuol di Millone. -</l>
     <l n="645">Rispose lo scudiere stupefatto:</l>
     <l n="646">Io ho dormito qua come un poltrone,</l>
     <l n="647">ché 'l sonno come te mi vinse dianzi,</l>
     <l n="648">e non sono ito più indrieto o più innanzi. -</l>
    </lg>
    <lg n="82">
     <l n="649">Disse Rinaldo, ravveduto un poco:</l>
     <l n="650">- Questo arà fatto far per certo Orlando:</l>
     <l n="651">e' vuol pigliar di me sempremai giuoco,</l>
     <l n="652">e fatto m'ha scambiar Baiardo e 'l brando.</l>
     <l n="653">Tutto s'accese di rabbia e di fuoco,</l>
     <l n="654">e fra sé disse: "E' ti verrà costando".</l>
     <l n="655">A Montalban pien di sdegno n'andava</l>
     <l n="656">e Ruinatto indrieto rimandava;</l>
    </lg>
    <lg n="83">
     <l n="657">e scrisse al conte Orlando: "Tu m'hai tolto</l>
     <l n="658">a tradimento, pel camin, dormendo,</l>
     <l n="659">la spada e 'l mio cavallo, e come stolto</l>
     <l n="660">sempre mi tratti e poi ne vien' ridendo;</l>
     <l n="661">e perché più d'una volta m'hai còlto,</l>
     <l n="662">di sofferirlo a questa non intendo:</l>
     <l n="663">mandami indrieto e la spada e 'l cavallo,</l>
     <l n="664">se non che caro ti farò costallo".</l>
    </lg>
    <lg n="84">
     <l n="665">Orlando per ventura avea trovato</l>
     <l n="666">il destriere e la spada di Rinaldo,</l>
     <l n="667">ed era forte con seco adirato</l>
     <l n="668">e tutto quanto inanimato e caldo,</l>
     <l n="669">dicendo: "Come un putto son gabbato,</l>
     <l n="670">e parmi un atto stato di ribaldo,</l>
     <l n="671">e più che 'l fatto il modo mi dispiace";</l>
     <l n="672">e non potea fra sé darsene pace.</l>
    </lg>
    <lg n="85">
     <l n="673">Intanto Ruinatto gli portòe</l>
     <l n="674">la lettera che 'l suo cugino scrisse.</l>
     <l n="675">Orlando molto si maravigliòe,</l>
     <l n="676">e inverso Ruinatto così disse</l>
     <l n="677">se sapea nulla come il fatto andòe,</l>
     <l n="678">e quel che per camino intervenisse.</l>
     <l n="679">E Ruinatto rispondeva presto:</l>
     <l n="680">- Io ti dirò quel ch'io ne so di questo. -</l>
    </lg>
    <lg n="86">
     <l n="681">E raccontò come e' trovò quel vecchio,</l>
     <l n="682">e come poi si posono a dormire.</l>
     <l n="683">Orlando pone al suo parlar l'orecchio:</l>
     <l n="684">di maraviglia credette stupire.</l>
     <l n="685">Ma poi diceva: "Un pulcin fra 'l capecchio</l>
     <l n="686">par che mi stimi Rinaldo al suo dire".</l>
     <l n="687">E così indrieto a Rinaldo scrivea</l>
     <l n="688">che del suo minacciar beffe facea;</l>
    </lg>
    <lg n="87">
     <l n="689">e che quando e' partì da re Carlone</l>
     <l n="690">esser dovea per certo un poco in vino:</l>
     <l n="691">però scambiò la sua spada e 'l roncione;</l>
     <l n="692">e che sia ver, che dormì pel camino.</l>
     <l n="693">Poi gli diceva per conclusione:</l>
     <l n="694">"Perché tu se', Rinaldo, mio cugino,</l>
     <l n="695">voler con teco quistion non m'aggrada:</l>
     <l n="696">però ti mando il cavallo e la spada.</l>
    </lg>
    <lg n="88">
     <l n="697">Ma se 'l mio indrieto non rimanderai,</l>
     <l n="698">io ti dimosterrò che me ne duole;</l>
     <l n="699">e se quistion di nuovo cercherai,</l>
     <l n="700">tu sai che io so far fatti e tu parole;</l>
     <l n="701">e poco meco alfin guadagnerai,</l>
     <l n="702">ché sai che gnun non temo sotto il sole:</l>
     <l n="703">or tu se' savio e so che tu m'intendi,</l>
     <l n="704">e 'l mio cavallo e la spada mi rendi".</l>
    </lg>
    <lg n="89">
     <l n="705">Tornato Ruinatto a Montalbano</l>
     <l n="706">colla risposta del suo car signore,</l>
     <l n="707">sùbito il brando suo gli pose in mano</l>
     <l n="708">e consegnò Baiardo il corridore.</l>
     <l n="709">Rinaldo sbuffa come un leo silvano</l>
     <l n="710">per quel che scrisse il roman sanatore,</l>
     <l n="711">e rimandava indrieto un suo valletto,</l>
     <l n="712">a dir così, chiamato Tesoretto:</l>
    </lg>
    <lg n="90">
     <l n="713">che non volea la spada rimandare</l>
     <l n="714">né Vegliantin, se non gli promettea</l>
     <l n="715">con lui doversi in sul campo provare;</l>
     <l n="716">che di minacce sa che non temea;</l>
     <l n="717">e che nel pian lo voleva affrontare</l>
     <l n="718">di Montalban con l'armi, concludea.</l>
     <l n="719">Tesoretto n'andò presto a Orlando</l>
     <l n="720">e la 'mbasciata venne raccontando.</l>
    </lg>
    <lg n="91">
     <l n="721">Orlando, ch'era e discreto e gentile,</l>
     <l n="722">ma molto fier quand'egli era adirato,</l>
     <l n="723">tanto che tutto il mondo avea poi vile,</l>
     <l n="724">a Carlo tutto il fatto ha raccontato,</l>
     <l n="725">e come e' fece la risposta umìle,</l>
     <l n="726">credendo aver Rinaldo umiliato;</l>
     <l n="727">ma poi ch'egli è per questo insuperbito,</l>
     <l n="728">d'andarlo a ritrovar preso ha partito;</l>
    </lg>
    <lg n="92">
     <l n="729">e che non ricusò battaglia mai,</l>
     <l n="730">ché non intende aver questa vergogna.</l>
     <l n="731">Carlo diceva: - A tuo modo farai:</l>
     <l n="732">se così sta, combatter ti bisogna. -</l>
     <l n="733">Orlando disse a Tesoretto: - Andrai</l>
     <l n="734">al prenze, e di' ch'io non so se si sogna;</l>
     <l n="735">ma se davver m'invita alla battaglia,</l>
     <l n="736">doman lo troverrò, se Dio mi vaglia;</l>
    </lg>
    <lg n="93">
     <l n="737">e che m'aspetti, come e' dice, al piano,</l>
     <l n="738">dal campo un poco de' pagan discosto. -</l>
     <l n="739">Tesoretto ritorna a Montalbano</l>
     <l n="740">e disse quel che Orlando avea risposto.</l>
     <l n="741">Armossi col nipote Carlo Mano,</l>
     <l n="742">poi che lo vide al combatter disposto:</l>
     <l n="743">però che Carlo molto Orlando amava,</l>
     <l n="744">così nel suo segreto il prenze odiava.</l>
    </lg>
    <lg n="94">
     <l n="745">Are' voluto Carlo onestamente</l>
     <l n="746">un dì Rinaldo dinanzi levarsi,</l>
     <l n="747">e cognosceva Orlando sì possente</l>
     <l n="748">che dice: "In questo modo potre' farsi".</l>
     <l n="749">Rinaldo era inquieto e impaziente,</l>
     <l n="750">né Carlo volse di lui mai fidarsi,</l>
     <l n="751">rispetto avendo alle sue pazze furie,</l>
     <l n="752">poi gli avea fatte a' suoi dì mille ingiurie,</l>
    </lg>
    <lg n="95">
     <l n="753">e tratto la corona già di testa.</l>
     <l n="754">E' si perdona per certo ogni offesa,</l>
     <l n="755">ma sempre pur nella memoria resta,</l>
     <l n="756">e così l'uno all'altro contrappesa.</l>
     <l n="757">Carlo pensossi di farne la festa,</l>
     <l n="758">veggendo Orlando e la sua furia accesa.</l>
     <l n="759">Orlando tolse Rondello e Cortana,</l>
     <l n="760">ché non ha Vegliantin né Durlindana.</l>
    </lg>
    <lg n="96">
     <l n="761">Merediana e Morgante v'andorno</l>
     <l n="762">con Carlo e con Orlando per vedere.</l>
     <l n="763">E paladini assai lo sconfortorno</l>
     <l n="764">che non si lasci il signor del quartiere</l>
     <l n="765">combatter col cugin suo tanto adorno;</l>
     <l n="766">ma contrappor non puossi allo imperiere;</l>
     <l n="767">e molto Carlo Man fu biasimato,</l>
     <l n="768">quantunque s'è con lor giustificato.</l>
    </lg>
    <lg n="97">
     <l n="769">Tutta la corte s'avviava drieto</l>
     <l n="770">per veder questi due baron provare.</l>
     <l n="771">Morgante avea, come savio e discreto,</l>
     <l n="772">isconfortato molto il loro andare.</l>
     <l n="773">Gano il sapeva e molto n'era lieto,</l>
     <l n="774">dicendo: "Orlando so che l'ha ammazzare</l>
     <l n="775">quel traditor di Rinaldo d'Amone,</l>
     <l n="776">il qual d'ogni mal mio sempre è cagione".</l>
    </lg>
    <lg n="98">
     <l n="777">Altri dicìen pur de' baron di corte:</l>
     <l n="778">- Carlo mi par che perda il sentimento:</l>
     <l n="779">se muor Rinaldo, e 'l conte sia più forte,</l>
     <l n="780">non una volta il piagnerà ma cento;</l>
     <l n="781">se 'l prenze dessi a Orlando la morte,</l>
     <l n="782">Carlo a' suoi dì non sarà più contento.</l>
     <l n="783">Vennon pur ier di paesi lontani</l>
     <l n="784">per salvar noi dall'oste de' pagani,</l>
    </lg>
    <lg n="99">
     <l n="785">e tutto il popol rallegrato s'era:</l>
     <l n="786">ora è in un punto perturbato e mesto.</l>
     <l n="787">Erminion colla sua gente fera</l>
     <l n="788">non s'è partito, e car gli sarà questo. -</l>
     <l n="789">Così si parla in diversa maniera:</l>
     <l n="790">tanto è che 'l caso a ciascuno è molesto.</l>
     <l n="791">E sopra tutto la gente pagana</l>
     <l n="792">si condoleva con Merediana;</l>
    </lg>
    <lg n="100">
     <l n="793">e dicean tutti a lei: - Magna regina,</l>
     <l n="794">deh, non lasciate seguir tanto errore;</l>
     <l n="795">adoperate la vostra dottrina</l>
     <l n="796">col conte Orlando e collo 'mperadore:</l>
     <l n="797">benché noi siam di legge saracina,</l>
     <l n="798">e ce ne incresce, anzi ci scoppia il core. -</l>
     <l n="799">Merediana con parole accorte</l>
     <l n="800">Carlo ed Orlando sconfortava forte.</l>
    </lg>
    <lg n="101">
     <l n="801">Orlando non ascolta ignun che parli,</l>
     <l n="802">e dice: - Io intendo una volta vedere</l>
     <l n="803">s'io son Orlando, e vo' il suo error mostrarli</l>
     <l n="804">di ritenermi la spada e 'l destriere:</l>
     <l n="805">non ch'io volessi però morte darli,</l>
     <l n="806">ma farlo discredente rimanere. -</l>
     <l n="807">E tanto finalmente cavalcorno</l>
     <l n="808">ch'a Montalban furno il secondo giorno.</l>
    </lg>
    <lg n="102">
     <l n="809">Rinaldo stava più che in orazione</l>
     <l n="810">d'appiccar con Orlando la battaglia</l>
     <l n="811">(vedi che razza d'uomo o condizione!</l>
     <l n="812">vedi se sbergo era di fine maglia!);</l>
     <l n="813">e dice: "S'io lo truovo in su l'arcione,</l>
     <l n="814">noi proverrem come ogni spada taglia".</l>
     <l n="815">Ma poi che vide Orlando già in sul piano,</l>
     <l n="816">sùbito armato uscì di Montalbano;</l>
    </lg>
    <lg n="103">
     <l n="817">e tolse Durlindana e Vegliantino,</l>
     <l n="818">seco dicendo: "Se m'abbatte Orlando,</l>
     <l n="819">arà e 'l cavallo e 'l brando a suo dimìno".</l>
     <l n="820">Erminion, che veniva spiando</l>
     <l n="821">ch'egli è venuto il figliuol di Pipino,</l>
     <l n="822">e la cagione, un messo vien mandando;</l>
     <l n="823">e dice a Carlo Man, se gli è in piacere,</l>
     <l n="824">che vuol venir la battaglia a vedere.</l>
    </lg>
    <lg n="104">
     <l n="825">Carlo rispose a lui cortesemente</l>
     <l n="826">ch'a suo piacer venissi Erminione.</l>
     <l n="827">Venne, e con seco menò poca gente</l>
     <l n="828">per gentilezza e per sua discrezione.</l>
     <l n="829">Carlo lo vide molto lietamente</l>
     <l n="830">e sempre a man sinistra se gli pone,</l>
     <l n="831">quantunque il re pagan ciò non volia,</l>
     <l n="832">ma Carlo gliel domanda in cortesia.</l>
    </lg>
    <lg n="105">
     <l n="833">Rinaldo venne, e seco ha Ricciardetto</l>
     <l n="834">in compagnia e 'l signor d'Inghilterra,</l>
     <l n="835">che molto gli ha questa impresa disdetto</l>
     <l n="836">che con Orlando non debbi far guerra:</l>
     <l n="837">abbraccia Orlando quanto può più stretto,</l>
     <l n="838">ed Ulivieri e Morgante poi afferra;</l>
     <l n="839">Merediana quanto puote onora,</l>
     <l n="840">perché veduti non gli aveva ancora;</l>
    </lg>
    <lg n="106">
     <l n="841">e poi diceva: - O nostro Carlo Magno,</l>
     <l n="842">come hai tu consentito a tanto errore?</l>
     <l n="843">Tu non ci acquisti, al mio parer, guadagno,</l>
     <l n="844">e non sai quanto tu perdi d'onore:</l>
     <l n="845">se tu perdessi un sì fatto compagno</l>
     <l n="846">quanto è Rinaldo, saria il tuo peggiore;</l>
     <l n="847">se tu perdessi il tuo caro nipote,</l>
     <l n="848">di dolor poi graffieresti le gote.</l>
    </lg>
    <lg n="107">
     <l n="849">Che cosa è questa? Un sì piccolo sdegno</l>
     <l n="850">per due parole, ancor non si perdona?</l>
     <l n="851">O Carlo, imperador famoso e degno,</l>
     <l n="852">questa non è giusta impresa né buona;</l>
     <l n="853">per Dio, della ragion trapassi il segno. -</l>
     <l n="854">Carlo diceva fra sé: "La corona</l>
     <l n="855">non mi torrà di testa più Rinaldo",</l>
     <l n="856">e stava nel proposito suo saldo.</l>
    </lg>
    <lg n="108">
     <l n="857">Orlando intanto a Rinaldo s'accosta,</l>
     <l n="858">e dice: - Se' tu, cugino, ostinato</l>
     <l n="859">combatter meco? Se vuogli, a tua posta</l>
     <l n="860">piglia del campo e ciascun sia sfidato. -</l>
     <l n="861">Rinaldo non gli fece altra risposta</l>
     <l n="862">se non che presto il cavallo ha voltato.</l>
     <l n="863">Carlo diceva: - Io ne son mal contento. -</l>
     <l n="864">Dicea di fuor, ma nol diceva drento.</l>
    </lg>
    <lg n="109">
     <l n="865">Mai non si vide falcon peregrino</l>
     <l n="866">voltarsi così destro, o altro uccello,</l>
     <l n="867">come Rinaldo fece Vegliantino</l>
     <l n="868">o come il conte Orlando fe' Rondello:</l>
     <l n="869">maravigliossi il gran re saracino</l>
     <l n="870">dell'atto fiero e valoroso e bello.</l>
     <l n="871">Rinaldo volse a Vegliantino il freno,</l>
     <l n="872">e così il conte, in manco d'un baleno.</l>
    </lg>
    <lg n="110">
     <l n="873">Un mezzo miglio s'eran dilungati,</l>
     <l n="874">e ritornavan con tanta fierezza</l>
     <l n="875">che' saracin dicìen tutti ammirati:</l>
     <l n="876">"Fólgore certo va con men prestezza:</l>
     <l n="877">se questi son pel mondo ricordati</l>
     <l n="878">è ben ragione, e se Carlo gli apprezza".</l>
     <l n="879">Erminion tenea ferme le ciglia,</l>
     <l n="880">ché gli parea veder gran maraviglia.</l>
    </lg>
    <lg n="111">
     <l n="881">Ma quello Iddio che regge il mondo e' cieli</l>
     <l n="882">mostrò ch'Egli è di giustizia la fonte</l>
     <l n="883">e quanto Egli ama i suoi servi fedeli.</l>
     <l n="884">Mentre che Vegliantin va inverso il conte,</l>
     <l n="885">par che in un tratto se gli arricci i peli,</l>
     <l n="886">e volse indrieto a Rinaldo la fronte</l>
     <l n="887">come se 'l suo signor riconoscessi</l>
     <l n="888">e d'andar contra a lui si ritemessi.</l>
    </lg>
    <lg n="112">
     <l n="889">Gridò Rinaldo: - Che diavolo è questo?</l>
     <l n="890">Vòltati indrieto! che fai tu, rozzone? -</l>
     <l n="891">Orlando gittò via la lancia presto.</l>
     <l n="892">In questo apparve alla riva un lione,</l>
     <l n="893">il qual poi ch'ognun vide manifesto,</l>
     <l n="894">ebbe di questo fatto ammirazione;</l>
     <l n="895">il fer lione a Orlando n'andòe</l>
     <l n="896">ed una zampa in alto sù levòe;</l>
    </lg>
    <lg n="113">
     <l n="897">nella quale era una lettera scritta</l>
     <l n="898">che Malagigi a Orlando mandava.</l>
     <l n="899">Orlando la pigliò colla man dritta,</l>
     <l n="900">e come e' l'ebbe letta, sogghignava.</l>
     <l n="901">Rinaldo colla mente irata e afflitta</l>
     <l n="902">di Vegliantin di sùbito smontava;</l>
     <l n="903">vide il lion, che gli pareva strano,</l>
     <l n="904">e come Orlando il brieve aveva in mano.</l>
    </lg>
    <lg n="114">
     <l n="905">Maravigliato inverso lui venìa.</l>
     <l n="906">Orlando a dir gli cominciò discosto</l>
     <l n="907">come Malgigi ingannati gli avia,</l>
     <l n="908">e tutto il fatto gli contava tosto:</l>
     <l n="909">e poco men che per la lor follia</l>
     <l n="910">non avea l'un di lor pagato il costo.</l>
     <l n="911">Quando Rinaldo la lettera intende,</l>
     <l n="912">tosto il cavallo e 'l brando al conte rende;</l>
    </lg>
    <lg n="115">
     <l n="913">e ringraziò l'etterno e giusto Iddio</l>
     <l n="914">ch'avea questo miracol lor mostrato;</l>
     <l n="915">e disse: - Or mi perdona, cugin mio,</l>
     <l n="916">e Carlo e gli altri, ch'io ho troppo errato.</l>
     <l n="917">Ma Gesù Cristo nostro, umile e pio,</l>
     <l n="918">veggo ch'al fin m'ha pur ralluminato! -</l>
     <l n="919">E riguardando ove il lione era ito,</l>
     <l n="920">non lo riveggon, ch'egli era sparito.</l>
    </lg>
    <lg n="116">
     <l n="921">Carlo e' baroni avìen tutto veduto,</l>
     <l n="922">e come Malagigi scrive loro</l>
     <l n="923">che fu quel vecchio ch'e' trovò canuto</l>
     <l n="924">ch'avea scambiati i cavalli a costoro;</l>
     <l n="925">e ringraziava Iddio, c'ha proveduto</l>
     <l n="926">che' due baron non si dessin martoro.</l>
     <l n="927">Erminion, che vedea tutto aperto,</l>
     <l n="928">parvegli questo un gran miracol certo.</l>
    </lg>
    <lg n="117">
     <l n="929">E cominciò a dolersi di Macone,</l>
     <l n="930">dicendo: "Tu se' falso veramente,</l>
     <l n="931">e quel che ci ha mandato quel lione</l>
     <l n="932">è il vero Iddio e 'l Padre onnipotente:</l>
     <l n="933">s'i' ti fe' sacrificio o orazione</l>
     <l n="934">alla mia vita mai, ne son dolente,</l>
     <l n="935">e in ogni modo Cristo vo' adorare";</l>
     <l n="936">e cominciò con Carlo a lacrimare:</l>
    </lg>
    <lg n="118">
     <l n="937">- O Carlo avventurato, o Carlo nostro,</l>
     <l n="938">ogni grazia per certo a voi procede,</l>
     <l n="939">per quel ch'io veggo omai, da Gesù vostro;</l>
     <l n="940">veggo ch'egli ha de' buon servi merzede</l>
     <l n="941">e 'l gran miracol ch'egli ha qui dimostro</l>
     <l n="942">e che Macone è falso e chi gli crede:</l>
     <l n="943">da ora innanzi, degno Carlo Mano,</l>
     <l n="944">io mi vo' battezar colla tua mano. -</l>
    </lg>
    <lg n="119">
     <l n="945">Carlo abbracciò con molta affezione</l>
     <l n="946">il re, che tutto parea già cambiato</l>
     <l n="947">nel volto e pien di molta contrizione;</l>
     <l n="948">e disse: - Oh! Cristo sia sempre laudato!</l>
     <l n="949">Se vuoi ch'io ti battezi, Erminione,</l>
     <l n="950">andianne al fiume che ci è qui dallato. -</l>
     <l n="951">E così finalmente andorno al fiume,</l>
     <l n="952">e battezòl secondo il lor costume.</l>
    </lg>
    <lg n="120">
     <l n="953">Così fu battezzato il re pagano;</l>
     <l n="954">e battezossi il famoso amirante</l>
     <l n="955">ch'era stato allo assedio a Montalbano,</l>
     <l n="956">com'io già dissi, detto Lionfante;</l>
     <l n="957">e s'alcun pur non si vuol far cristiano</l>
     <l n="958">de' saracin, si ritornò in Levante.</l>
     <l n="959">Carlo a Parigi con gran festa torna,</l>
     <l n="960">dove co' suoi baron lieto soggiorna.</l>
    </lg>
    <lg n="121">
     <l n="961">Ma il traditor di Gan, ch'era fuggito</l>
     <l n="962">fuor di Parigi e stava di nascoso,</l>
     <l n="963">poi ch'egli intese come il fatto era ito,</l>
     <l n="964">drento al suo cor fu molto doloroso;</l>
     <l n="965">e pensa come Carlo abbi tradito,</l>
     <l n="966">e giorno e notte non truova riposo:</l>
     <l n="967">sente che in corte si facea gran festa,</l>
     <l n="968">la qual cosa più ch'altro gli è molesta.</l>
    </lg>
    <lg n="122">
     <l n="969">Pensa e ripensa e va sottilizzando</l>
     <l n="970">dove e' potessi più metter la coda</l>
     <l n="971">o dove e' venga la rete cacciando:</l>
     <l n="972">d'ira e di rabbia par seco si roda.</l>
     <l n="973">Pur finalmente si viene accordando</l>
     <l n="974">con seco stesso, e in su questo s'assoda,</l>
     <l n="975">di tentar Caradoro, se potessi,</l>
     <l n="976">tanto che qualche scandol si facessi.</l>
    </lg>
    <lg n="123">
     <l n="977">E scrisse il traditor queste parole:</l>
     <l n="978">"O Carador, di te m'incresce assai,</l>
     <l n="979">che la tua figlia, bella più che 'l sole,</l>
     <l n="980">in Francia meretrice mandata hai,</l>
     <l n="981">e gravida è già fatta: onde e' mi duole</l>
     <l n="982">che tua stirpe real disprezzi omai.</l>
     <l n="983">Come hai tu consigliato mandar quella</l>
     <l n="984">tra gente strana, sì giovane e bella?</l>
    </lg>
    <lg n="124">
     <l n="985">Per tutta Francia d'altro non si dice</l>
     <l n="986">che femina tua figlia è diventata</l>
     <l n="987">d'Ulivieri, anzi più che meretrice.</l>
     <l n="988">Dove è tua fama già tanto vulgata?</l>
     <l n="989">Dove è il tuo pregio e 'l tuo nome felice,</l>
     <l n="990">che la tua schiatta hai sì vituperata?</l>
     <l n="991">Ciò ch'io ti dico è il ver della tua figlia.</l>
     <l n="992">Se tu se' savio, or te stesso consiglia".</l>
    </lg>
    <lg n="125">
     <l n="993">La lettera poi dètte a un messaggio,</l>
     <l n="994">che a Carador ne va sanza dimoro,</l>
     <l n="995">e in poco tempo spacciava il viaggio</l>
     <l n="996">e rappresenta il brieve a Caradoro.</l>
     <l n="997">Il qual sentì di sua figlia l'oltraggio,</l>
     <l n="998">e mai non ebbe sì grave martoro;</l>
     <l n="999">e la sua donna ne fu molto grama,</l>
     <l n="1000">però che al tutto ingannata si chiama;</l>
    </lg>
    <lg n="126">
     <l n="1001">e la figliuola sventurata piagne,</l>
     <l n="1002">dicendo: - Lassa, perché ti mandai,</l>
     <l n="1003">poiché scoperte son queste magagne?</l>
     <l n="1004">Mentre tu eri qui, ne dubitai,</l>
     <l n="1005">perché già tese mi parvon le ragne</l>
     <l n="1006">e' tradimenti; ma pur non pensai</l>
     <l n="1007">che tanto ingrata fussi quella gente.</l>
     <l n="1008">Ma chi tosto erra, a bell'agio si pente.</l>
    </lg>
    <lg n="127">
     <l n="1009">O Caradoro mio, quanta fatica,</l>
     <l n="1010">quanti disagi e quanti lunghi affanni</l>
     <l n="1011">sofferti abbiàn, tu 'l sai sanza ch'io il dica,</l>
     <l n="1012">per allevar costei, da' suoi primi anni!</l>
     <l n="1013">Poi la dài in preda alla gente nimica,</l>
     <l n="1014">piena di frodi e di doli e d'inganni.</l>
     <l n="1015">Non rivedrai mai più tua figlia bella;</l>
     <l n="1016">e se pur torna, svergognata è quella. -</l>
    </lg>
    <lg n="128">
     <l n="1017">Queste parole assai passano il core</l>
     <l n="1018">al tristo padre, e non sapea che farsi</l>
     <l n="1019">di racquistar la sua figlia e l'onore,</l>
     <l n="1020">perché tutti i rimedi erano scarsi.</l>
     <l n="1021">Pur, dopo molti sospiri e dolore,</l>
     <l n="1022">colla sua donna in tal modo accordârsi:</l>
     <l n="1023">che si mandassi Vegurto il gigante</l>
     <l n="1024">a condolersi delle ingiurie tante;</l>
    </lg>
    <lg n="129">
     <l n="1025">e che dovessi rimandar la figlia,</l>
     <l n="1026">e s'egli è imperador giusto e dabbene,</l>
     <l n="1027">del tristo caso assai si maraviglia,</l>
     <l n="1028">poich'Ulivier per femina la tiene,</l>
     <l n="1029">di che per tutta Francia si bisbiglia;</l>
     <l n="1030">e che il gigante per sua parte viene:</l>
     <l n="1031">che sùbito gli dia Merediana</l>
     <l n="1032">e rimandassi sua gente pagana;</l>
    </lg>
    <lg n="130">
     <l n="1033">e che se mai potrà farne vendetta,</l>
     <l n="1034">che la farà per ogni modo ancora,</l>
     <l n="1035">ma come savio luogo e tempo aspetta.</l>
     <l n="1036">Il fer gigante non fece dimora:</l>
     <l n="1037">subitamente una sua alfana assetta</l>
     <l n="1038">e presto uscì de' pagan regni fora;</l>
     <l n="1039">tolse la fromba ed altri suoi vestigi,</l>
     <l n="1040">e in poco tempo a Carlo fu a Parigi.</l>
    </lg>
    <lg n="131">
     <l n="1041">Tutto il popol correva per vedere</l>
     <l n="1042">questo gigante, ch'era smisurato:</l>
     <l n="1043">Morgante non pareva un suo scudiere.</l>
     <l n="1044">A Carlo nella sala ne fu andato,</l>
     <l n="1045">e con parole assai arrogante e fere</l>
     <l n="1046">in modo molto stran l'ha salutato:</l>
     <l n="1047">- Macon t'abbatta come traditore</l>
     <l n="1048">e disleale e ingiusto imperadore.</l>
    </lg>
    <lg n="132">
     <l n="1049">Il mio signor mi manda a te, Carlone,</l>
     <l n="1050">che sùbito mi dia la sua figliuola</l>
     <l n="1051">e tutto quanto il popol di Macone</l>
     <l n="1052">che ti mandò, sanza farne parola;</l>
     <l n="1053">ed Ulivier, quel ribaldo ghiottone,</l>
     <l n="1054">colle mie mani impicchi per la gola:</l>
     <l n="1055">così farò come e' m'ha comandato,</l>
     <l n="1056">e punirollo d'ogni suo peccato.</l>
    </lg>
    <lg n="133">
     <l n="1057">A Caradoro è stato scritto, o Carlo,</l>
     <l n="1058">o Carlo, o Carlo, - e crollava la testa -</l>
     <l n="1059">della tua corte (che non puoi negarlo)</l>
     <l n="1060">della sua figlia cosa disonesta:</l>
     <l n="1061">non doverresti in tal modo trattarlo.</l>
     <l n="1062">Quel ch'io ti dico è cosa manifesta:</l>
     <l n="1063">Ulivier tuo la tien per concubina,</l>
     <l n="1064">così famosa e nobil saracina.</l>
    </lg>
    <lg n="134">
     <l n="1065">Questo non è quel ch'egli are' creduto;</l>
     <l n="1066">questa non è gentilezza di Franza;</l>
     <l n="1067">questo non è l'onor c'ha' ricevuto;</l>
     <l n="1068">questa non è d'imperadore usanza;</l>
     <l n="1069">questa non è giustizia né dovuto;</l>
     <l n="1070">questo non è buon segno d'amistanza;</l>
     <l n="1071">questa non è più la figliuola nostra,</l>
     <l n="1072">poi ch'ella è fatta concubina vostra;</l>
    </lg>
    <lg n="135">
     <l n="1073">questo non è quel che promisse il conte</l>
     <l n="1074">quando e' partì cogli altri del suo regno. -</l>
     <l n="1075">Così dicendo scoteva la fronte:</l>
     <l n="1076">ben parea pien di furore e di sdegno.</l>
     <l n="1077">Carlo, sentendo ricordar tante onte,</l>
     <l n="1078">rispose: - Imbasciador famoso e degno,</l>
     <l n="1079">per quello Iddio ch'ogni cristiano adora,</l>
     <l n="1080">di ciò che di' nulla ne 'ntendo ancora:</l>
    </lg>
    <lg n="136">
     <l n="1081">tu m'hai fatto pensar per tutto il mondo,</l>
     <l n="1082">e cosa che tu dica ancor non truovo.</l>
     <l n="1083">Però questo al principio ti rispondo,</l>
     <l n="1084">come colui che certo ne son nuovo:</l>
     <l n="1085">il tuo signor famoso, alto e giocondo,</l>
     <l n="1086">per vero amico e molto caro appruovo;</l>
     <l n="1087">alla sua figlia ho fatto giusto onore,</l>
     <l n="1088">per mia corona, come imperadore.</l>
    </lg>
    <lg n="137">
     <l n="1089">Né Ulivieri ha fatto mancamento,</l>
     <l n="1090">per quel ch'io sappi, o palese o coperto;</l>
     <l n="1091">che se ciò fussi io sarei mal contento</l>
     <l n="1092">e non sarebbe giusto o degno merto. -</l>
     <l n="1093">Quando Ulivier vedea tanto ardimento,</l>
     <l n="1094">gridava: - O imperador, troppo hai sofferto!</l>
     <l n="1095">Che dice questo traditor ribaldo? -</l>
     <l n="1096">Così diceva il Danese e Rinaldo.</l>
    </lg>
    <lg n="138">
     <l n="1097">Merediana, ch'era alla presenzia,</l>
     <l n="1098">non poté far non si turbassi in volto</l>
     <l n="1099">quando sentì trattar di sua fallenzia,</l>
     <l n="1100">che tal segreto stimava sepolto:</l>
     <l n="1101">- Perdonimi - dicea - la reverenzia</l>
     <l n="1102">del padre mio, e' parla come stolto:</l>
     <l n="1103">ché sempre in questa corte sono stata</l>
     <l n="1104">da Ulivier più che d'altro onorata;</l>
    </lg>
    <lg n="139">
     <l n="1105">ed or, che Carador facci richiamo</l>
     <l n="1106">di questo, troppo in ver mi maraviglio. -</l>
     <l n="1107">Disse Ulivier: - Che tanto comportiamo? -</l>
     <l n="1108">Sùbito dètte ' Altachiara di piglio;</l>
     <l n="1109">ma tosto gliela prese il savio Namo,</l>
     <l n="1110">dicendo a quel: - Tu non hai buon consiglio:</l>
     <l n="1111">questo gigante è di natura acerbo,</l>
     <l n="1112">e però parla arrogante e superbo.</l>
    </lg>
    <lg n="140">
     <l n="1113">Non si vuole agguagliar la lor natura</l>
     <l n="1114">con la nostra, Ulivier, nella fierezza,</l>
     <l n="1115">però che non risponde tal misura,</l>
     <l n="1116">come non corrisponde la grandezza.</l>
     <l n="1117">Lo 'mbasciador dèe dir sanza paura,</l>
     <l n="1118">e vuolsi sempre usargli gentilezza. -</l>
     <l n="1119">Ma manco pazienzia ebbe Vegurto</l>
     <l n="1120">e volle a Ulivier presto dar d'urto:</l>
    </lg>
    <lg n="141">
     <l n="1121">come un dragon se gli scagliava addosso,</l>
     <l n="1122">e trassegli d'un colpo d'una accetta,</l>
     <l n="1123">credendogli ammaccar la carne e l'osso.</l>
     <l n="1124">Ma Ulivier dall'un lato si getta.</l>
     <l n="1125">Carlo fu presto della sedia mosso.</l>
     <l n="1126">Ma 'l gran Morgante gli dava una stretta</l>
     <l n="1127">e corselo abbracciar subitamente,</l>
     <l n="1128">benché Vegurto assai fussi possente.</l>
    </lg>
    <lg n="142">
     <l n="1129">Vegurto prese lui sotto le braccia.</l>
     <l n="1130">Or chi vedessi questi due giganti</l>
     <l n="1131">provarsi quivi insieme a faccia a faccia,</l>
     <l n="1132">maravigliato sare' ne' sembianti.</l>
     <l n="1133">Ma pur Morgante in terra alfin lo caccia,</l>
     <l n="1134">tanto che rider facea tutti quanti:</l>
     <l n="1135">ché quando e' l'ebbe in su lo smalto a porre,</l>
     <l n="1136">parve che 'n terra cadessi una torre;</l>
    </lg>
    <lg n="143">
     <l n="1137">e nel cader percoteva al Danese,</l>
     <l n="1138">tal che il Danese sotto gli cascava.</l>
     <l n="1139">Orlando molto ne rise e 'l marchese;</l>
     <l n="1140">ma Namo presto Carlo consigliava</l>
     <l n="1141">che si levassin così fatte offese.</l>
     <l n="1142">Così Vegurto ritto si levava,</l>
     <l n="1143">e come ritto fu, gridava forte,</l>
     <l n="1144">e tutti i paladin disfida a morte.</l>
    </lg>
    <lg n="144">
     <l n="1145">Disse Ulivier: - Sares'tu Briareo</l>
     <l n="1146">con Giupiter, o Fialte famoso,</l>
     <l n="1147">o quel superbo antico Campaneo?</l>
     <l n="1148">Da ora innanzi, gigante orgoglioso,</l>
     <l n="1149">io ti disfido, se tu fussi Anteo.</l>
     <l n="1150">Lo 'mperador possente e glorioso</l>
     <l n="1151">mi dia licenzia, e vo' teco provarmi;</l>
     <l n="1152">e fammi il peggio, poi, che tu puoi farmi. -</l>
    </lg>
    <lg n="145">
     <l n="1153">Ah, Ulivieri! amor ti scalda il petto,</l>
     <l n="1154">che sempre fa valoroso chi ama:</l>
     <l n="1155">tu non aresti di Marte sospetto,</l>
     <l n="1156">pur che vi fussi a vederti la dama.</l>
     <l n="1157">Disse Vegurto: - Per dio Macometto,</l>
     <l n="1158">questo più ch'altro la mia voglia brama. -</l>
     <l n="1159">Ulivier prestamente corse armarsi,</l>
     <l n="1160">ché col gigante voleva provarsi.</l>
    </lg>
    <lg n="146">
     <l n="1161">Morgante non poté più sofferire,</l>
     <l n="1162">e disse a Carlo: - O imperadore, io scoppio</l>
     <l n="1163">s'io non lo fo colle mie man morire.</l>
     <l n="1164">Lascia ch'io suoni col battaglio a doppio:</l>
     <l n="1165">al primo colpo il farò sbalordire,</l>
     <l n="1166">che ti parrà ch'egli abbi beuto oppio. -</l>
     <l n="1167">Carlo risponde, ma non era inteso,</l>
     <l n="1168">tanto ognuno era di furore acceso.</l>
    </lg>
    <lg n="147">
     <l n="1169">Non potea star Morgante più in guinzaglio:</l>
     <l n="1170">non aspettò di Carlo la risposta,</l>
     <l n="1171">ma cominciava a calar giù il battaglio;</l>
     <l n="1172">e 'l fer Vegurto a Morgante s'accosta.</l>
     <l n="1173">Or chi vedessi giucar qui a sonaglio,</l>
     <l n="1174">non riterrebbe le risa a sua posta:</l>
     <l n="1175">l'un col battaglio e l'altro colla scure</l>
     <l n="1176">s'appiccon pèsche che non son mature.</l>
    </lg>
    <lg n="148">
     <l n="1177">Non era tempo adoperar la fromba:</l>
     <l n="1178">e' si sentiva alcuna volta un picchio,</l>
     <l n="1179">quando Morgante il battaglio giù piomba,</l>
     <l n="1180">che quel Vegurto si faceva un nicchio</l>
     <l n="1181">e tutta quanta la sala rimbomba;</l>
     <l n="1182">ma coll'accetta ogni volta uno spicchio</l>
     <l n="1183">del dosso leva al possente Morgante,</l>
     <l n="1184">però che molto è feroce il gigante.</l>
    </lg>
    <lg n="149">
     <l n="1185">Ulivieri era ritornato in sala</l>
     <l n="1186">armato, e con Vegurto vuol provarsi;</l>
     <l n="1187">ma quando e' vide Morgante che cala</l>
     <l n="1188">il gran battaglio, e insieme bastonarsi,</l>
     <l n="1189">si ritenea volentieri in su l'ala,</l>
     <l n="1190">però che tempo non è d'accostarsi.</l>
     <l n="1191">Vegurto grida e Morgante gridava,</l>
     <l n="1192">tanto ch'ognun per la voce tremava.</l>
    </lg>
    <lg n="150">
     <l n="1193">E' non si vide mai lioni irati</l>
     <l n="1194">mugghiar sì forte o far sì grande assalto,</l>
     <l n="1195">né due serpenti insieme riscaldati:</l>
     <l n="1196">sempre l'accetta o 'l battaglio è sù alto;</l>
     <l n="1197">alcuna volta invano eron cascati</l>
     <l n="1198">i colpi e fatta una buca allo smalto.</l>
     <l n="1199">Due ore o più bastonati si sono;</l>
     <l n="1200">ma del battaglio raddoppiava il suono.</l>
    </lg>
    <lg n="151">
     <l n="1201">Benché Vegurto assai più alto fosse</l>
     <l n="1202">che 'l gran Morgante, e' non era più forte.</l>
     <l n="1203">E già tutte le carne avevon rosse;</l>
     <l n="1204">ed a vedergli era tutta la corte.</l>
     <l n="1205">Morgante un tratto a Vegurto percosse,</l>
     <l n="1206">diliberato di dargli la morte,</l>
     <l n="1207">e 'l gran battaglio in sul capo appiccòe,</l>
     <l n="1208">tal che Vegurto morto rovinòe.</l>
    </lg>
    <lg n="152">
     <l n="1209">E parve, nel cader quel torrione,</l>
     <l n="1210">ch'un albero cadessi di gran nave:</l>
     <l n="1211">fece tremar la terra il compagnone,</l>
     <l n="1212">non che la sala, tanto andò giù grave;</l>
     <l n="1213">dovunque e' giunse, lo smalto e 'l mattone</l>
     <l n="1214">fracassò tutto, e ruppe una gran trave,</l>
     <l n="1215">tanto che 'l palco sotto rovinava</l>
     <l n="1216">e molta gente addosso gli cascava.</l>
    </lg>
    <lg n="153">
     <l n="1217">Così morì il superbo imbasciadore,</l>
     <l n="1218">e non tornò colla risposta addrieto.</l>
     <l n="1219">Merediana pur n'avea dolore;</l>
     <l n="1220">ma Ulivier di ciò troppo era lieto.</l>
     <l n="1221">Molto dispiacque a Carlo imperadore,</l>
     <l n="1222">benché nel petto il tenessi segreto,</l>
     <l n="1223">perché pure era imbasciador mandato;</l>
     <l n="1224">e pargli a Caradoro essere ingrato.</l>
    </lg>
    <lg n="154">
     <l n="1225">Caradoro aspettò più tempo invano</l>
     <l n="1226">che ne dovessi la figlia venire.</l>
     <l n="1227">Lasciàn costoro, e ritorniamo a Gano</l>
     <l n="1228">che non vide il disegno riuscire;</l>
     <l n="1229">e manda così a dire a Carlo Mano</l>
     <l n="1230">come nell'altro canto vo' seguire;</l>
     <l n="1231">ché so ch'io v'ho tenuto troppo a tedio.</l>
     <l n="1232">Cristo sia vostra salute e rimedio.</l>
    </lg>
   </lg>
  </body>
 </text>
</TEI>