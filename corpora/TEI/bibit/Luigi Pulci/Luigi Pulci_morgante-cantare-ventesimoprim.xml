<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Morgante - CANTARE VENTESIMOPRIMO</title>
    <author>Luigi Pulci</author>
   </titleStmt>
   <extent>
    <measure unit="stanza">172</measure>
    <measure unit="line">1376</measure>
   </extent>
   <publicationStmt>
    <publisher>UNED University</publisher>
    <idno>Luigi Pulci_morgante-cantare-ventesimoprim</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Morgante - CANTARE VENTESIMOPRIMO</title>
     <author>Luigi Pulci</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Morgante - CANTARE VENTESIMOPRIMO</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Dio ti salvi, Maria di grazia piena,</l>
     <l n="2">e il Signor teco in sempiterno sia,</l>
     <l n="3">o benedetta, o santa, o nazarena</l>
     <l n="4">fra tutte l'altre donne tu, Maria;</l>
     <l n="5">sanza la qual la mia barchetta arrena,</l>
     <l n="6">se non aiuti nostra fantasia</l>
     <l n="7">che insino a qui fatta hai tanto veloce:</l>
     <l n="8">non mi lasciar, ch'i' veggo omai la foce.</l>
    </lg>
    <lg n="2">
     <l n="9">I forestieri e tutti i terrazzani</l>
     <l n="10">ognun si rappresenta in su la piazza.</l>
     <l n="11">Era, a veder, la ciurma de' pagani</l>
     <l n="12">cosa parte mirabil, parte pazza:</l>
     <l n="13">mai non si vide tanti uomini strani,</l>
     <l n="14">di tante lingue e d'ogni nuova razza.</l>
     <l n="15">Disse Rinaldo: - In piazza ce n'andiamo,</l>
     <l n="16">e tutta questa gente sbaragliamo. -</l>
    </lg>
    <lg n="3">
     <l n="17">Mettono in punto l'arme e' lor destrieri.</l>
     <l n="18">Lo 'mperador fa intanto diceria:</l>
     <l n="19">- Chi si vanta di voi, buon cavalieri,</l>
     <l n="20">di vendicarmi della ingiuria mia,</l>
     <l n="21">io gli darò città che fieno imperi,</l>
     <l n="22">e sempre arà di qua gran signoria,</l>
     <l n="23">gente e tesoro a tutte le sue voglie,</l>
     <l n="24">e la mia figlia sposerà per moglie. -</l>
    </lg>
    <lg n="4">
     <l n="25">Levossi ritto il gran Can di Gattaia,</l>
     <l n="26">e disse: - Io sarò quello, imperadore,</l>
     <l n="27">che, s'io dovessi ucciderne a migliaia,</l>
     <l n="28">al conte Orlando vo' cavare il cuore. -</l>
     <l n="29">E così gli altri ognun si vanta e abbaia</l>
     <l n="30">uccider pure Orlando il traditore,</l>
     <l n="31">ed alza il sangue in parole dua braccia;</l>
     <l n="32">e chi più teme è quel che più minaccia.</l>
    </lg>
    <lg n="5">
     <l n="33">Rinaldo in su la piazza il primo viene.</l>
     <l n="34">Can di Gattaia, come l'ha veduto,</l>
     <l n="35">disse: - Baron, s'io ti conosco bene,</l>
     <l n="36">ch'al soprassegno t'ho riconosciuto,</l>
     <l n="37">per Macometto, ancor rider mi tiene</l>
     <l n="38">che tu credevi e' ti fussi creduto</l>
     <l n="39">a chieder soldo con quattro poltroni</l>
     <l n="40">a misura di crusca e di carboni. -</l>
    </lg>
    <lg n="6">
     <l n="41">Disse Rinaldo: - S'io chiesi per cento,</l>
     <l n="42">a questa volta io ne vo' due cotanti;</l>
     <l n="43">e s'egli è ver quel che da molti sento,</l>
     <l n="44">tu se' fra questi il primo che ti vanti</l>
     <l n="45">di far tante vendette o fummo o vento:</l>
     <l n="46">se vuoi giostrar con meco, fatti avanti! -</l>
     <l n="47">Can di Gattaia, come questo intese,</l>
     <l n="48">turbato tutto una gran lancia prese,</l>
    </lg>
    <lg n="7">
     <l n="49">e va inverso Rinaldo, acceso d'ira.</l>
     <l n="50">Rinaldo riscontrò questo arrabbiato:</l>
     <l n="51">al gorzaretto gli pose la mira</l>
     <l n="52">e 'l collo con la lancia gli ha infilzato,</l>
     <l n="53">sì che pel gorgozzul l'anima spira.</l>
     <l n="54">Lo 'mperador di ciò molto è crucciato,</l>
     <l n="55">e dice: - Troppe volte offeso m'hai;</l>
     <l n="56">ma d'ogni cosa te ne pentirai. -</l>
    </lg>
    <lg n="8">
     <l n="57">Disse Rinaldo: - A non tenerti a tedio,</l>
     <l n="58">io son Rinaldo, quel di Chiaramonte,</l>
     <l n="59">venuto per tuo danno e per tuo assedio;</l>
     <l n="60">e questo è quel famoso Orlando conte</l>
     <l n="61">contra al qual sai che non arai rimedio;</l>
     <l n="62">e questo è Ulivier, che t'è qui a fronte;</l>
     <l n="63">e questo è Ricciardetto, mio fratello,</l>
     <l n="64">ed Aldighieri, e a me cugino e a quello.</l>
    </lg>
    <lg n="9">
     <l n="65">Tutti sarete morti a questo tratto. -</l>
     <l n="66">Né prima ebbe Rinaldo così detto</l>
     <l n="67">che cominciò a fuggir quel popol matto.</l>
     <l n="68">Lo 'mperador, sentendo tale effetto,</l>
     <l n="69">sùbito disse come stupefatto:</l>
     <l n="70">- Può far questo fortuna o Macometto?</l>
     <l n="71">Piglia del campo come reo nimico,</l>
     <l n="72">ch'io ho a purgar più d'un peccato antico. -</l>
    </lg>
    <lg n="10">
     <l n="73">Rinaldo si voltò pien di furore;</l>
     <l n="74">e ritornato addrieto assai più fiero,</l>
     <l n="75">si riscontrò col detto imperadore</l>
     <l n="76">che non istima più vita né impero,</l>
     <l n="77">e con la lancia gli passava il cuore,</l>
     <l n="78">e ritrovò il gran Can poi in cimitero.</l>
     <l n="79">Or qui tutta la turba si sbaraglia,</l>
     <l n="80">e cominciossi una crudel battaglia.</l>
    </lg>
    <lg n="11">
     <l n="81">Ed Aldighier con sua gente dà drento,</l>
     <l n="82">e 'l conte Orlando fa incredibil cose,</l>
     <l n="83">ed Ulivier non serba il suo ardimento,</l>
     <l n="84">né Ricciardetto il suo certo nascose.</l>
     <l n="85">Ma 'n piccol tempo il gran furor fu spento,</l>
     <l n="86">che, veggendo tante arme sanguinose</l>
     <l n="87">e ricordare Orlando ed Ulivieri</l>
     <l n="88">e 'l prenze, ognun si fugge volentieri.</l>
    </lg>
    <lg n="12">
     <l n="89">E per arroto Orlando aveva morto</l>
     <l n="90">nella battaglia il gran re di Murrocco:</l>
     <l n="91">questo fu quel che diè tanto sconforto</l>
     <l n="92">che 'l popol si fuggì bestiale e sciocco.</l>
     <l n="93">Ognun la nave sua ritruova al porto</l>
     <l n="94">sanza aspettar più greco che scilocco:</l>
     <l n="95">e 'n questo modo finiva la guerra,</l>
     <l n="96">e' cristian nostri pigliorno la terra.</l>
    </lg>
    <lg n="13">
     <l n="97">E nel palazzo ove lo 'mperio stava</l>
     <l n="98">vanno Rinaldo, Orlando ed Aldighieri;</l>
     <l n="99">e Ricciardetto ed Ulivier v'andava,</l>
     <l n="100">e di Rinaldo un gentile scuderi,</l>
     <l n="101">il qual con Aldighier si battezzava</l>
     <l n="102">e da costoro è chiamato Rinieri;</l>
     <l n="103">e battezzati questi, hanno ordinato</l>
     <l n="104">che Aldighier sia imperador chiamato;</l>
    </lg>
    <lg n="14">
     <l n="105">benché Aldighier per nulla non voleva.</l>
     <l n="106">Poi battezzâr quell'oste Chiarione</l>
     <l n="107">ed una bella figlia ch'egli aveva,</l>
     <l n="108">che medicò con tanta affezione</l>
     <l n="109">Rinaldo, e ristorar costei voleva.</l>
     <l n="110">E per ventura Greco, il lor padrone,</l>
     <l n="111">che gli condusse già per la marina,</l>
     <l n="112">vi capitò, quel di buona dottrina.</l>
    </lg>
    <lg n="15">
     <l n="113">E come e' fu dismontato di nave,</l>
     <l n="114">sentì come costor son coronati</l>
     <l n="115">e che tenien dello imperio la chiave:</l>
     <l n="116">non si pente che gli aveva onorati;</l>
     <l n="117">e con parole benigne e soave</l>
     <l n="118">umilemente gli ebbe vicitati,</l>
     <l n="119">dicendo, come savio uomo e discreto,</l>
     <l n="120">di lor prosperità troppo esser lieto.</l>
    </lg>
    <lg n="16">
     <l n="121">Ed abbracciato fu sì allegramente</l>
     <l n="122">come se fussi lor carnal fratello.</l>
     <l n="123">Rinaldo presto gli corse alla mente</l>
     <l n="124">di dar la figlia del loro oste a quello,</l>
     <l n="125">e dissegli: - Fanciulla mia piacente,</l>
     <l n="126">ascolta e 'ntendi ben quel ch'io favello.</l>
     <l n="127">Io ti promissi di tòr per isposa:</l>
     <l n="128">questo sarebbe a me impossibil cosa,</l>
    </lg>
    <lg n="17">
     <l n="129">ch'io ho lasciato altra mogliera in Francia;</l>
     <l n="130">ma vo' che Greco qui tuo sposo sia;</l>
     <l n="131">e darotti tal dota e sì gran mancia</l>
     <l n="132">che sempre ognun di voi contento fia. -</l>
     <l n="133">Un poco rossa si fece la guancia</l>
     <l n="134">quella fanciulla; e poi gli rispondia</l>
     <l n="135">ch'era contenta alle sue giuste voglie:</l>
     <l n="136">e così Greco la tolse per moglie;</l>
    </lg>
    <lg n="18">
     <l n="137">ma innanzi che la tolga è battezzato.</l>
     <l n="138">Rinaldo gli donò poi tanto avere</l>
     <l n="139">che del servigio l'ha ben meritato,</l>
     <l n="140">e sanza navicar potrà godere.</l>
     <l n="141">Però questo proverbio è pur provato,</l>
     <l n="142">che mai non si perdé nessun piacere,</l>
     <l n="143">e bench'a molti uom serva sanza frutto,</l>
     <l n="144">per mille ingrati un sol ristora il tutto.</l>
    </lg>
    <lg n="19">
     <l n="145">Poi fecion Chiarion governatore</l>
     <l n="146">di tutto il regno, che si ricordorno</l>
     <l n="147">che di sua povertà fe' loro onore.</l>
     <l n="148">E riposati in Monaca alcun giorno,</l>
     <l n="149">per aiutare infin quel traditore</l>
     <l n="150">del conte Gan, da lui s'accomiatorno;</l>
     <l n="151">e non potrebbe lingua o penna dire</l>
     <l n="152">qual fussi il pianto in questo lor partire:</l>
    </lg>
    <lg n="20">
     <l n="153">piangea il padron che pareva battuto;</l>
     <l n="154">piangea la dama dolorosamente;</l>
     <l n="155">piangea l'ostier, ch'assai glien'è incresciuto;</l>
     <l n="156">piangeva il popol tutto unitamente;</l>
     <l n="157">piangea Rinaldo, e non sare' creduto;</l>
     <l n="158">piangeva Orlando e 'l marchese possente;</l>
     <l n="159">piangeva Ricciardetto ed Aldighieri;</l>
     <l n="160">piangeva insino al povero Rinieri.</l>
    </lg>
    <lg n="21">
     <l n="161">Ma gli autori si scordon qui con meco:</l>
     <l n="162">chi vuol che Greco al governo restassi,</l>
     <l n="163">chi dice Chiarione e Greco seco,</l>
     <l n="164">e l'uno e l'altro insieme governassi.</l>
     <l n="165">Ma, a mio parere, è Chiarion, non Greco,</l>
     <l n="166">acciò ch'ognun Rinaldo ristorassi,</l>
     <l n="167">e perch'egli era della città nato</l>
     <l n="168">e de' costumi lor più ammaestrato.</l>
    </lg>
    <lg n="22">
     <l n="169">Orlando e gli altri insieme se ne vanno,</l>
     <l n="170">tanto che son presso a Castelfalcone;</l>
     <l n="171">e due pastori appresso trovati hanno:</l>
     <l n="172">l'uno era quel che mandò Ganellone</l>
     <l n="173">a Bambillona, e gran festa gli fanno;</l>
     <l n="174">e domandâr se Gan vivo è in prigione</l>
     <l n="175">o s'egli è morto, o quel ch'era seguìto,</l>
     <l n="176">se lo sapeva, o quel ch'e' n'ha sentito.</l>
    </lg>
    <lg n="23">
     <l n="177">Il pastor disse ch'egli è vivo e sano</l>
     <l n="178">nella prigion, ma con assai disagio.</l>
     <l n="179">Poi prese del caval la briglia in mano</l>
     <l n="180">d'Orlando, e tutti gli mena al palagio</l>
     <l n="181">dove stava il pastor che impiccò Gano,</l>
     <l n="182">dicendo: - Qui solea star quel malvagio</l>
     <l n="183">ch'avea il corsier di Rinaldo imbolato:</l>
     <l n="184">noi c'imbucamo, come e' fu impiccato. -</l>
    </lg>
    <lg n="24">
     <l n="185">Quivi son tutti i cristiani smontati;</l>
     <l n="186">e pastor certi capretti uccidiéno,</l>
     <l n="187">e certi lor lattonzi hanno infilzati;</l>
     <l n="188">del latte v'è da versarsi pel seno;</l>
     <l n="189">e' destrier son come lor vezzeggiati:</l>
     <l n="190">gran sacca d'orzo e gran fasci di fieno.</l>
     <l n="191">Rinaldo disse: - Al mio date orzo e paglia:</l>
     <l n="192">e poi si dice caval da battaglia. -</l>
    </lg>
    <lg n="25">
     <l n="193">Quivi mangiorno e riposârsi alquanto.</l>
     <l n="194">Orlando que' pastor vien domandando</l>
     <l n="195">come il castel pigliar si possi, intanto;</l>
     <l n="196">e' pastor tutto venien disegnando</l>
     <l n="197">come guardato sia da ogni canto,</l>
     <l n="198">e per sei porte vi si viene entrando,</l>
     <l n="199">ed ogni porta a sua difensione</l>
     <l n="200">aveva un fiero e selvaggio lione.</l>
    </lg>
    <lg n="26">
     <l n="201">E la lor madre, chiamata Creonta,</l>
     <l n="202">come un dragon gli unghioni avea affilati:</l>
     <l n="203">barbuta e guercia e maliziosa e pronta,</l>
     <l n="204">e sempre aveva spiriti incantati,</l>
     <l n="205">e par piena di rabbia, d'ira e d'onta;</l>
     <l n="206">e per paura non è chi la guati:</l>
     <l n="207">pilosa e nera, arricciata e crinuta,</l>
     <l n="208">gli occhi di fuoco e la testa cornuta:</l>
    </lg>
    <lg n="27">
     <l n="209">mai non si vide più sozza figura,</l>
     <l n="210">tanto ch'ella pareva la versiera,</l>
     <l n="211">e Satanasso n'arebbe paura</l>
     <l n="212">e Tesifone ed Aletto e Megera;</l>
     <l n="213">e gran fatica fia drento alle mura</l>
     <l n="214">entrar per questa spaventevol fiera.</l>
     <l n="215">E de' giganti ogni cosa contavano</l>
     <l n="216">di lor costumi, e quel che in man portavano.</l>
    </lg>
    <lg n="28">
     <l n="217">Or questo è quel ch'a Rinaldo piaceva,</l>
     <l n="218">quanto e sentia più cose oscure e sozze;</l>
     <l n="219">e dove far qualche mischia credeva,</l>
     <l n="220">e' gli pareva proprio andare a nozze.</l>
     <l n="221">Non domandar come il cuor gli cresceva!</l>
     <l n="222">e dice: - Se le man non mi son mozze,</l>
     <l n="223">io ne farò come torso di cavolo:</l>
     <l n="224">vedrén chi fia di noi maggior diavolo. -</l>
    </lg>
    <lg n="29">
     <l n="225">Non mangia a mezzo che sellò Baiardo;</l>
     <l n="226">Orlando e gli altri seguitavan quello.</l>
     <l n="227">Rinaldo se ne va sanza riguardo</l>
     <l n="228">sùbito a una porta del castello:</l>
     <l n="229">fecesi incontro un fier lion gagliardo</l>
     <l n="230">che si pensava abboccare un agnello;</l>
     <l n="231">Rinaldo e gli altri eran tutti smontati</l>
     <l n="232">e i cavalli a Rinieri avevon dati.</l>
    </lg>
    <lg n="30">
     <l n="233">Questo lion di terra un salto spicca</l>
     <l n="234">ed a Rinaldo si scagliava addosso,</l>
     <l n="235">e' fieri artigli nello scudo ficca;</l>
     <l n="236">la bocca aperse e 'l capo un tratto ha scosso.</l>
     <l n="237">Rinaldo un colpo alle zampe gli abbricca</l>
     <l n="238">e tagliagli la carne e 'l nervo e l'osso:</l>
     <l n="239">donde il lion diè in terra della bocca;</l>
     <l n="240">allor Rinaldo alla testa raccocca</l>
    </lg>
    <lg n="31">
     <l n="241">e spiccò il capo dallo 'mbusto a questo,</l>
     <l n="242">e morto si rimase in su la soglia.</l>
     <l n="243">Disse Aldighieri: - Io mi ti manifesto:</l>
     <l n="244">uccider vo' quest'altro, ch'io n'ho voglia. -</l>
     <l n="245">Rinaldo gli rispose: - Uccidil presto,</l>
     <l n="246">acciò che non ti dessi affanno e doglia. -</l>
     <l n="247">Dunque Aldighier non dicea più parola,</l>
     <l n="248">ma missegli la spada nella gola,</l>
    </lg>
    <lg n="32">
     <l n="249">e riuscì la punta nelle rene.</l>
     <l n="250">Orlando disse: - Il terzo uccidrò io. -</l>
     <l n="251">Ecco il lion che inverso lui ne viene</l>
     <l n="252">e 'nginocchiossi mansueto e pio.</l>
     <l n="253">Orlando Durlindana sua ritiene,</l>
     <l n="254">e disse: - Questo è misterio di Dio.</l>
     <l n="255">Seguite me, che 'l Ciel ci spigne drento,</l>
     <l n="256">e non arem dagli altri impedimento. -</l>
    </lg>
    <lg n="33">
     <l n="257">E così fu: che il lion si rizzava,</l>
     <l n="258">e tutti gli altri dètton lor la via,</l>
     <l n="259">e questo come scorta innanzi andava.</l>
     <l n="260">Orlando inverso i giganti ne gìa:</l>
     <l n="261">maravigliârsi, e l'un di lor parlava:</l>
     <l n="262">- Che gente è questa, e donde entrata fia?</l>
     <l n="263">Può fare il Ciel che' lion non gli udissino</l>
     <l n="264">e tutti a sei a un'otta dormissino?</l>
    </lg>
    <lg n="34">
     <l n="265">Questo mi par pure il più nuovo caso. -</l>
     <l n="266">Subitamente uscîr fuor del palazzo;</l>
     <l n="267">fecesi innanzi l'un ch'è sanza naso,</l>
     <l n="268">e va inverso Rinaldo come un pazzo:</l>
     <l n="269">la barba lunga aveva e 'l capo raso.</l>
     <l n="270">Rinaldo guarda quel viso cagnazzo</l>
     <l n="271">che non parea né d'uom né d'animali,</l>
     <l n="272">e disse: - Dove appicchi tu gli occhiali?</l>
    </lg>
    <lg n="35">
     <l n="273">O con che fiuti tu l'anno le rose?</l>
     <l n="274">Tu par' bestia dimestica a vedere. -</l>
     <l n="275">Questo gigante a Rinaldo rispose:</l>
     <l n="276">- Io tel farò, ghiotton, tosto sapere. -</l>
     <l n="277">Rinaldo un colpo alla zucca gli pose</l>
     <l n="278">ch'arebbe ben dimezzate le pere,</l>
     <l n="279">e cacciagli Frusberta insino agli occhi,</l>
     <l n="280">tanto che morto convien che trabocchi.</l>
    </lg>
    <lg n="36">
     <l n="281">Come e' fu in terra questo fastellaccio,</l>
     <l n="282">l'altro s'avventa addosso ad Aldighieri:</l>
     <l n="283">volle menargli d'un suo bastonaccio;</l>
     <l n="284">ma e' prese un salto che parve un levrieri,</l>
     <l n="285">e schifa il colpo; e menavagli al braccio,</l>
     <l n="286">tal che, se sa schermir, gli fa mestieri,</l>
     <l n="287">e netto lo tagliò come un mellone;</l>
     <l n="288">e cadde in terra il braccio col bastone,</l>
    </lg>
    <lg n="37">
     <l n="289">ed anche poi il gigante per la pena.</l>
     <l n="290">Aldighier, quando lo vide caduto,</l>
     <l n="291">subitamente un gran colpo gli mena:</l>
     <l n="292">al collo del gigante s'è abbattuto</l>
     <l n="293">e con la spada tagliente lo svena.</l>
     <l n="294">L'altro fratel, come questo ha veduto,</l>
     <l n="295">si scaglia a Ulivier di furia acceso,</l>
     <l n="296">ed abbracciollo, e portanel di peso</l>
    </lg>
    <lg n="38">
     <l n="297">come farebbe il lupo un pecorino.</l>
     <l n="298">Ma 'l buon pastore Orlando lo soccorse,</l>
     <l n="299">e disse: - Posa, posa, saracino,</l>
     <l n="300">posalo giù: tu non credevi forse</l>
     <l n="301">che fussi presso il guardian né 'l maschino. -</l>
     <l n="302">Di che il gigante per ira si morse,</l>
     <l n="303">che 'l sangue a Ulivier voleva bere,</l>
     <l n="304">ma per paura sel lascia cadere.</l>
    </lg>
    <lg n="39">
     <l n="305">Ulivier ritto si levò di terra</l>
     <l n="306">e trasse a quel pagan con Altachiara,</l>
     <l n="307">e nella trippa una punta disserra,</l>
     <l n="308">dicendo: - Tu berai la morte amara! -</l>
     <l n="309">e con quel colpo morto giù l'atterra,</l>
     <l n="310">e bisognòe che trovassi la bara.</l>
     <l n="311">Eron già morti tre, restavane uno,</l>
     <l n="312">ch'era più fiero e forte che nessuno.</l>
    </lg>
    <lg n="40">
     <l n="313">Orlando disse: - La battaglia è mia,</l>
     <l n="314">e tocca a me quest'altro che ci resta. -</l>
     <l n="315">E 'l fer gigante, pien di bizzarria,</l>
     <l n="316">d'un mazzafrusto gli diè in su la testa,</l>
     <l n="317">che poco men ch'Orlando non cadia.</l>
     <l n="318">Gridò Rinaldo: - Ed anco tua fia questa</l>
     <l n="319">picchiata, come hai detto la battaglia.</l>
     <l n="320">Non se' tu Orlando, o 'l brando più non taglia? -</l>
    </lg>
    <lg n="41">
     <l n="321">Allora Orlando lo scudo abbandona</l>
     <l n="322">e 'l pome della spada appoggia al petto,</l>
     <l n="323">e 'nverso il saracin se stesso sprona,</l>
     <l n="324">quando e' sentì quel che 'l cugino ha detto,</l>
     <l n="325">e terminò passargli la persona:</l>
     <l n="326">giunse la punta al bellico al farsetto,</l>
     <l n="327">ch'era di ferro, ed ogni cosa infilza,</l>
     <l n="328">e passò il ventre e 'l fegato e la milza;</l>
    </lg>
    <lg n="42">
     <l n="329">e riuscì di drieto un braccio o piùe</l>
     <l n="330">il brando, che di sangue è fatto rosso;</l>
     <l n="331">e questo pilastron rovina giùe,</l>
     <l n="332">e mancò poco non gli cadde addosso,</l>
     <l n="333">se non ch'Orlando molto destro fue;</l>
     <l n="334">e parve che 'l terren si sia riscosso.</l>
     <l n="335">Della qual cosa in gran superbia monta</l>
     <l n="336">la fiera madre incantata Creonta.</l>
    </lg>
    <lg n="43">
     <l n="337">Corse a romor come una spiritata;</l>
     <l n="338">prese Aldighieri, e tutto lo diserta</l>
     <l n="339">cogli unghion, come una bestia arrabbiata;</l>
     <l n="340">travolge gli occhi e la bocca avea aperta:</l>
     <l n="341">non fu tanto Ericon mai infuriata.</l>
     <l n="342">Rinaldo l'aiutava con Frusberta,</l>
     <l n="343">ma di tagliarla la spada s'infigne;</l>
     <l n="344">allor Rinaldo la gola gli strigne.</l>
    </lg>
    <lg n="44">
     <l n="345">Ell'aveva Aldighier ghermito in modo</l>
     <l n="346">che sare' me' abbracciare un orsacchino,</l>
     <l n="347">e portanelo a forza, e tiello sodo.</l>
     <l n="348">Orlando gli ponea le mani al crino,</l>
     <l n="349">ma non poteva ignun disfar tal nodo;</l>
     <l n="350">ed Aldighier gridava pur, meschino:</l>
     <l n="351">- Io credo che 'l diavol m'abbi preso</l>
     <l n="352">e nello inferno mi porti di peso! -</l>
    </lg>
    <lg n="45">
     <l n="353">Orlando allor gli mena della spada,</l>
     <l n="354">ma indrieto si ritorna Durlindana,</l>
     <l n="355">quantunque ella sia forte e ch'ella rada.</l>
     <l n="356">Dicea ridendo la donna pagana:</l>
     <l n="357">- Voi date al vento i colpi o la rugiada,</l>
     <l n="358">a ferir me; ch'ogni fatica è vana:</l>
     <l n="359">non ne potete aver di questo vello</l>
     <l n="360">per nessun modo, o uscir del castello. -</l>
    </lg>
    <lg n="46">
     <l n="361">Orlando tutto allor si raccapriccia,</l>
     <l n="362">e vede che costei gli dice il vero;</l>
     <l n="363">a tutti in capo ogni capel s'arriccia</l>
     <l n="364">veggendo quel demòn cotanto fiero,</l>
     <l n="365">la faccia brutta, affummicata, arsiccia:</l>
     <l n="366">non si dipigne tanto il diavol nero</l>
     <l n="367">quanto ha Creonta la lana e la pelle,</l>
     <l n="368">e più terribil boce che Smaelle.</l>
    </lg>
    <lg n="47">
     <l n="369">Ella vedeva innanzi i figliuol morti:</l>
     <l n="370">pensa quanto dolor la misera abbia</l>
     <l n="371">e come questo in pace mai comporti,</l>
     <l n="372">massime avendo i suoi nimici in gabbia!</l>
     <l n="373">Poi si ricorda di mill'altri torti</l>
     <l n="374">pur de' suoi figli, e per grande ira arrabbia,</l>
     <l n="375">come fa Salay del cadimento,</l>
     <l n="376">ch'udendol ricordar par sì scontento.</l>
    </lg>
    <lg n="48">
     <l n="377">Poi diventò più che Niello gentile;</l>
     <l n="378">non parve più Beritte o Salyasse</l>
     <l n="379">o Squarciaferro, anzi si fece umìle;</l>
     <l n="380">né creder come Bocco tartagliasse,</l>
     <l n="381">che come Nillo parlava sottile:</l>
     <l n="382">non par Sottìn, che in francioso parlasse,</l>
     <l n="383">non Obysìn per certo alla favella,</l>
     <l n="384">o Rugiadàn, che ne portò l'anella;</l>
    </lg>
    <lg n="49">
     <l n="385">e non parea nel suo parlar Bilette</l>
     <l n="386">che violòe il mandàl con certe chiocciole,</l>
     <l n="387">o Astarot, che nel cavallo stette,</l>
     <l n="388">e sotto un besso gittò tante gocciole;</l>
     <l n="389">non Oratàs, quel che i pippion ci dètte,</l>
     <l n="390">tanto ben par che sue parole snocciole;</l>
     <l n="391">ed Aldighier lasciò tutto dolente,</l>
     <l n="392">e cominciò a parlar discretamente:</l>
    </lg>
    <lg n="50">
     <l n="393">- Io vi perdono, io vo' con tutti pace,</l>
     <l n="394">tanto m'aggrada vostra gagliardia;</l>
     <l n="395">e libero sia Gan come vi piace:</l>
     <l n="396">disposta son non vi far villania.</l>
     <l n="397">De' miei figliuol, quantunque e' mi dispiace,</l>
     <l n="398">altra vendetta non vo che ne sia,</l>
     <l n="399">se non che mai di qui non uscirete;</l>
     <l n="400">e fate tutti ciò che far sapete. -</l>
    </lg>
    <lg n="51">
     <l n="401">Era ciascun tutto maravigliato,</l>
     <l n="402">e trasson di prigion sùbito Gano,</l>
     <l n="403">ch'era in una citerna incarcerato</l>
     <l n="404">nell'acqua, in luogo molto oscuro e strano;</l>
     <l n="405">e come e' fu di prigion liberato,</l>
     <l n="406">e' pose presto alla spada la mano</l>
     <l n="407">e vuol Creonta a ogni modo uccidere;</l>
     <l n="408">e finalmente e' la vedeva ridere.</l>
    </lg>
    <lg n="52">
     <l n="409">Orlando ed Ulivier si riprovorno,</l>
     <l n="410">e gli altri, se potessino ammazzalla,</l>
     <l n="411">e molti colpi alla donna menorno:</l>
     <l n="412">ella rideva, e 'l lor pensier pur falla.</l>
     <l n="413">Alcuna volta alla porta n'andorno:</l>
     <l n="414">quivi persona non era a guardalla;</l>
     <l n="415">ma per se stessa, come ignun s'accosta,</l>
     <l n="416">si riserrava ed apriva a sua posta.</l>
    </lg>
    <lg n="53">
     <l n="417">Dunque e' si reston pur drento al castello,</l>
     <l n="418">ognun da questo error molto confuso.</l>
     <l n="419">Intanto Malagigi lor fratello,</l>
     <l n="420">gittando l'arte un giorno come era uso,</l>
     <l n="421">vide e conobbe finalmente quello</l>
     <l n="422">come Rinaldo suo si sta rinchiuso,</l>
     <l n="423">e che questo è per forza di malia;</l>
     <l n="424">e sùbito a Guicciardo lo dicìa;</l>
    </lg>
    <lg n="54">
     <l n="425">ed a Parigi presto ' Astolfo scrisse</l>
     <l n="426">che sùbito venissi a Montalbano.</l>
     <l n="427">Astolfo per camin tosto si misse,</l>
     <l n="428">tanto che tocca a Malgigi la mano;</l>
     <l n="429">quale ogni cosa di punto gli disse;</l>
     <l n="430">ed accordârsi tutti a mano a mano,</l>
     <l n="431">Guicciardo, Alardo, ire a trovar costoro;</l>
     <l n="432">per la qua! cosa Antea volle ir con loro,</l>
    </lg>
    <lg n="55">
     <l n="433">dicendo: "Io rivedrò Rinaldo mio".</l>
     <l n="434">E poi che molti giorni sono andati,</l>
     <l n="435">anzi volati come fa il disio,</l>
     <l n="436">tre cavalier pagani hanno scontrati,</l>
     <l n="437">e salutârsi nel nome di Dio.</l>
     <l n="438">L'un di costor, come e' si son trovati,</l>
     <l n="439">guardava pur d'Astolfo il suo cavallo,</l>
     <l n="440">e non si vergognò di domandallo.</l>
    </lg>
    <lg n="56">
     <l n="441">Era chiamato il saracin Liombruno,</l>
     <l n="442">nipote di Marsilio re di Spagna;</l>
     <l n="443">e dice: - Mai caval non vidi alcuno</l>
     <l n="444">che non avessi in sé qualche magagna;</l>
     <l n="445">salvo ch'io n'ho pure oggi veduto uno,</l>
     <l n="446">e 'ntendo che con meco si rimagna. -</l>
     <l n="447">Diceva Astolfo: - Odi pensier fallace!</l>
     <l n="448">Quanto più il lodi, tanto più mi piace. -</l>
    </lg>
    <lg n="57">
     <l n="449">Ecco ch'ognun questo caval vorrebbe!</l>
     <l n="450">- Ah, - disse Liombrun - tu non vuoi intendere! -</l>
     <l n="451">Diceva Astolfo: - E chi t'intenderebbe? -</l>
     <l n="452">Disse il pagan: - Chi ti facessi scendere. -</l>
     <l n="453">Rispose Astolfo: - Più di me potrebbe.</l>
     <l n="454">- O s' tu nol vuoi giucar, donar né vendere,</l>
     <l n="455">vo' che tu l'abbi con la lancia in mano:</l>
     <l n="456">prendi del campo allor - disse il pagano.</l>
    </lg>
    <lg n="58">
     <l n="457">Sanza più dir, rivoltati i cavalli,</l>
     <l n="458">abbassaron le lance con gran fretta;</l>
     <l n="459">ma, perché la sua regola non falli,</l>
     <l n="460">Astolfo si trovò sopra l'erbetta</l>
     <l n="461">tra mille odori e fior vermigli e gialli.</l>
     <l n="462">Alardo che 'l vedea: - Sia maladetta, -</l>
     <l n="463">diceva - Astolfo, la tua codardia!</l>
     <l n="464">Mai più cadesti, per la fede mia! -</l>
    </lg>
    <lg n="59">
     <l n="465">Liombruno il caval voleva allora.</l>
     <l n="466">Alardo disse: - Io il credo tu il torresti.</l>
     <l n="467">E' ci è di molta via sassosa ancora:</l>
     <l n="468">vedi che non se' oca, e beccheresti.</l>
     <l n="469">E' ti convien con meco giostrare ora,</l>
     <l n="470">e s' tu m'abbatti, vo' che tuo si resti;</l>
     <l n="471">ma non istimo come lui cadere,</l>
     <l n="472">ch'io non ismonto prima ch'a l'ostiere. -</l>
    </lg>
    <lg n="60">
     <l n="473">Liombrun disse: - Tu fai villania,</l>
     <l n="474">ma non la stimo perch'io non ti prezzo.</l>
     <l n="475">Veggiàn come tu smonti all'osteria:</l>
     <l n="476">tu ne potresti scender prima un pezzo.</l>
     <l n="477">Piglia del campo, e disfidato sia,</l>
     <l n="478">ch'io so di chi sarà il caval da sezzo. -</l>
     <l n="479">Alardo si voltò sì destro e snello</l>
     <l n="480">che ben parea di Rinaldo fratello.</l>
    </lg>
    <lg n="61">
     <l n="481">"Ah!" disse Antea, "e' si conosce bene</l>
     <l n="482">la prodezza del sangue di Chiarmonte!".</l>
     <l n="483">Or ecco Liombrun che innanzi viene,</l>
     <l n="484">e con le lance si truovono a fronte;</l>
     <l n="485">ma il saracin d'Alardo non sostiene</l>
     <l n="486">il colpo, ch'egli aria passato un monte:</l>
     <l n="487">la lancia gli trapassa il cor pel mezzo,</l>
     <l n="488">e morto cadde tra' fioretti al rezzo.</l>
    </lg>
    <lg n="62">
     <l n="489">Diceva l'un coll'altro suo compagno:</l>
     <l n="490">- Questo sarebbe troppo a' paladini:</l>
     <l n="491">qui è poca civanza e men guadagno;</l>
     <l n="492">costor non son per certo saracini:</l>
     <l n="493">e' sarà buon mostrar loro il calcagno</l>
     <l n="494">e ritornarci ne' nostri confini. -</l>
     <l n="495">E fecion come e' disson tosto e netto,</l>
     <l n="496">però che tolson sù presto il sacchetto.</l>
    </lg>
    <lg n="63">
     <l n="497">Astolfo si tenea vituperato,</l>
     <l n="498">massimamente perché e' v'era Antea,</l>
     <l n="499">e 'l me' ch'e' può del cader s'è scusato:</l>
     <l n="500">- Questo destrier ch'io cavalco, - dicea</l>
     <l n="501">- da poco in qua è restio diventato:</l>
     <l n="502">mentre la lancia correr mi credea,</l>
     <l n="503">mi dibatté, perché e' giucò di schiena;</l>
     <l n="504">io mi lasciai cader giù per la pena. -</l>
    </lg>
    <lg n="64">
     <l n="505">Diceva Antea: - Che ti bisogna scusa?</l>
     <l n="506">Non ho io bene ogni cosa veduto?</l>
     <l n="507">E se tu fussi pur cascato, e' s'usa. -</l>
     <l n="508">Guicciardo, poi che molto ebbe taciuto,</l>
     <l n="509">non poté più tener la bocca chiusa,</l>
     <l n="510">e disse: - Mai più, Astolfo, se' caduto:</l>
     <l n="511">questo caval si vorrebbe impiccare,</l>
     <l n="512">che mille volte t'ha fatto cascare. -</l>
    </lg>
    <lg n="65">
     <l n="513">Malagigi tagliava le parole;</l>
     <l n="514">Astolfo sopra 'l suo caval rimonta.</l>
     <l n="515">Cavalcono alla luna tanto e al sole</l>
     <l n="516">che capitorno al castel di Creonta.</l>
     <l n="517">Malgigi certo incanto, come e' suole,</l>
     <l n="518">fece all'entrar, ché l'arte aveva pronta,</l>
     <l n="519">e innanzi a tutti gli altri fa la scorta;</l>
     <l n="520">e dove e' giugne, s'apriva ogni porta.</l>
    </lg>
    <lg n="66">
     <l n="521">Giunsono in piazza, e l'abbracciate fanno;</l>
     <l n="522">non conosceva Aldighier Malagigi:</l>
     <l n="523">e' gli dicìen come trovato l'hanno,</l>
     <l n="524">e che volevon menarlo a Parigi;</l>
     <l n="525">poi di Creonta tutto ciò che sanno.</l>
     <l n="526">Malgigi guarda i suoi brutti vestigi,</l>
     <l n="527">e lei pur lui, e par piena d'angosce,</l>
     <l n="528">che l'un diavolo ben l'altro conosce.</l>
    </lg>
    <lg n="67">
     <l n="529">Dicea Malgigi: - Io ero a Montalbano,</l>
     <l n="530">e vidivi qua tutti in gran periglio,</l>
     <l n="531">e mandai per Astolfo a mano a mano,</l>
     <l n="532">e d'aiutarvi facemo consiglio. -</l>
     <l n="533">Rinaldo intanto tenea per la mano</l>
     <l n="534">Antea, che 'l volto avea tutto vermiglio</l>
     <l n="535">e sente amaro e dolce e freddo e caldo</l>
     <l n="536">e non si sazia di guatar Rinaldo.</l>
    </lg>
    <lg n="68">
     <l n="537">- Perché intendiate, - seguitava poi</l>
     <l n="538">Malgigi - e' ci sarà da far pur molto,</l>
     <l n="539">disse colui che non ferrava i buoi</l>
     <l n="540">ma l'oche, e già lo 'ncastro aveva tolto.</l>
     <l n="541">Questa crudel con certi incanti suoi</l>
     <l n="542">(diciàn più pian, ch'io la veggo in ascolto)</l>
     <l n="543">ha fatta certa imagine di cera,</l>
     <l n="544">come colei c'ha l'arte tutta intera;</l>
    </lg>
    <lg n="69">
     <l n="545">e 'n certa parte sta di quel palagio,</l>
     <l n="546">ed un dragone appresso v'è a guardalla.</l>
     <l n="547">Tanto è che più di lei sarò malvagio;</l>
     <l n="548">ma questa donna bisogna piglialla</l>
     <l n="549">e tenerla qui tanto, ch'a bell'agio</l>
     <l n="550">io possa questa imagine guastalla;</l>
     <l n="551">e nel guastar questa figura orribile,</l>
     <l n="552">vedrete a costei far cose terribile.</l>
    </lg>
    <lg n="70">
     <l n="553">Rinaldo sol con meco ne verrà,</l>
     <l n="554">ché mi bisogna un compagno menare,</l>
     <l n="555">e con la spada il dragone uccidrà.</l>
     <l n="556">Or oltre, tempo non è qui da stare. -</l>
     <l n="557">Orlando inverso Creonta ne va,</l>
     <l n="558">che cominciava gli occhi a sfavillare</l>
     <l n="559">e far certe carattere già in terra;</l>
     <l n="560">ed Ulivieri e gli altri ognun l'afferra.</l>
    </lg>
    <lg n="71">
     <l n="561">- A gran fatica tener la potiéno:</l>
     <l n="562">ella mettea talvolta certe strida</l>
     <l n="563">che par che dello inferno proprio siéno.</l>
     <l n="564">Malgigi intanto Rinaldo sù guida</l>
     <l n="565">dove getta il dragon fuoco e veleno,</l>
     <l n="566">e dice quanto può presto l'uccida.</l>
     <l n="567">Rinaldo, sanza fargli altra risposta,</l>
     <l n="568">a quel dragon con Frusberta s'accosta.</l>
    </lg>
    <lg n="72">
     <l n="569">Non domandar come il drago si cruccia</l>
     <l n="570">e, come e' vide Rinaldo, si rizza.</l>
     <l n="571">Rinaldo trasse, e la spada gli smuccia</l>
     <l n="572">al collo, tal che gli cava la stizza;</l>
     <l n="573">ch'appena sol si tenev'a la buccia,</l>
     <l n="574">tanto che poco la coda più guizza:</l>
     <l n="575">dunque Rinaldo è quel ch'uccise il drago,</l>
     <l n="576">e fe' di sangue e di veleno un lago.</l>
    </lg>
    <lg n="73">
     <l n="577">Malgigi a quella imagine s'accosta,</l>
     <l n="578">ch'era fatta di cera pura e bella</l>
     <l n="579">delle prime ape, molto ben composta</l>
     <l n="580">sotto costellazion d'alcuna stella,</l>
     <l n="581">con tutti i membri insino a una costa;</l>
     <l n="582">e sopra il destro piè si posa quella,</l>
     <l n="583">sospeso avendo la sinistra gamba</l>
     <l n="584">di scorcio, strana, orribil, torta e stramba.</l>
    </lg>
    <lg n="74">
     <l n="585">La faccia aveva sopra tutto fiera.</l>
     <l n="586">Malgigi, che sapea di punto il giuoco,</l>
     <l n="587">fece per arte, che l'aveva vera,</l>
     <l n="588">presto apparire un gran lampo di fuoco</l>
     <l n="589">che s'appiccò di tratto a quella cera,</l>
     <l n="590">e struggela e consuma a poco a poco.</l>
     <l n="591">E mentre che così la cera scema,</l>
     <l n="592">l'aria e la terra ed ogni cosa triema.</l>
    </lg>
    <lg n="75">
     <l n="593">Rinaldo più d'un tratto s'è riscosso</l>
     <l n="594">per la paura che gli entrò nel cuore;</l>
     <l n="595">Malgigi gli facea sigilli addosso,</l>
     <l n="596">e disse: - Non aver di ciò timore;</l>
     <l n="597">fa' che per nulla tu non ti sia mosso:</l>
     <l n="598">vedrai che presto cesserà il furore. -</l>
     <l n="599">Ma in questo che l'imagin si struggea,</l>
     <l n="600">mirabil cose la donna facea:</l>
    </lg>
    <lg n="76">
     <l n="601">ella si storce, rannicchia e raggruppa,</l>
     <l n="602">poi si distende come serpe o bisce,</l>
     <l n="603">poi si raccoglie e tutta s'avviluppa;</l>
     <l n="604">ella si graffia e percuote e stridisce;</l>
     <l n="605">e tutta l'aria in un tratto s'inzuppa</l>
     <l n="606">di piogge e venti e co' tuoni squittisce,</l>
     <l n="607">e grandine e tempeste e 'ncendii e furie</l>
     <l n="608">cominciono apparir con triste agurie.</l>
    </lg>
    <lg n="77">
     <l n="609">Orlando, benché ognuno abbi paura,</l>
     <l n="610">ed Ulivieri e gli altri tenien forte</l>
     <l n="611">colei, che si divora per l'arsura</l>
     <l n="612">ch'a poco a poco la conduce a morte:</l>
     <l n="613">come si distruggea quella figura,</l>
     <l n="614">tanto che tosto aperte fien le porte,</l>
     <l n="615">parea ch'a forza l'anima si svella</l>
     <l n="616">e come Meleagro ardessi quella.</l>
    </lg>
    <lg n="78">
     <l n="617">E finalmente morta si distende</l>
     <l n="618">come fu quella imagine distrutta.</l>
     <l n="619">Allor Malgigi del palagio scende,</l>
     <l n="620">e l'aria rischiarata era già tutta;</l>
     <l n="621">e ciascun grazia a Malagigi rende</l>
     <l n="622">che spenta ha questa cosa così brutta</l>
     <l n="623">e liberati da tormento e affanno.</l>
     <l n="624">Ed alcun giorno a riposarsi stanno.</l>
    </lg>
    <lg n="79">
     <l n="625">Un dì non si poté tenere Alardo</l>
     <l n="626">che non dicessi come il fatto era ito</l>
     <l n="627">d'Astolfo, che facea sì del gagliardo.</l>
     <l n="628">Rinaldo, quando questo ebbe sentito,</l>
     <l n="629">lo dileggiava e chiamaval codardo;</l>
     <l n="630">tanto ch'Astolfo si tenne schernito,</l>
     <l n="631">e per isdegno e per grand'ira caldo</l>
     <l n="632">trasse la spada per dare a Rinaldo.</l>
    </lg>
    <lg n="80">
     <l n="633">Rinaldo si scostò dicendo: - Matto!</l>
     <l n="634">che vuoi tu fare? Io intendo riguardarti</l>
     <l n="635">com'io t'ho riguardato più d'un tratto;</l>
     <l n="636">ma da qui innanzi di questo atto guârti. -</l>
     <l n="637">Orlando gli dispiacque questo fatto,</l>
     <l n="638">e disse con Rinaldo: - Tu ti parti,</l>
     <l n="639">per Dio, dalla ragion, ch'Astolfo nostro</l>
     <l n="640">più che fratello amor sempre ci ha mostro. -</l>
    </lg>
    <lg n="81">
     <l n="641">E mancò poco che non l'appiccava</l>
     <l n="642">Orlando con Rinaldo, la schermaglia;</l>
     <l n="643">se non che pur Rinaldo si chetava,</l>
     <l n="644">che sa, quando e' s'adira, quel che e' vaglia.</l>
     <l n="645">Astolfo tanto di ciò s'infiammava</l>
     <l n="646">che in qua ed in là come un leon si scaglia;</l>
     <l n="647">e dipartissi la seguente notte,</l>
     <l n="648">e tutte loro imprese ha guaste e rotte.</l>
    </lg>
    <lg n="82">
     <l n="649">Però noi non facciam mai ignun disegno</l>
     <l n="650">ch'un altro non ne faccia la Fortuna;</l>
     <l n="651">e dà sempre nel brocco a mezzo il segno</l>
     <l n="652">sanza pietà, sanza ragione alcuna.</l>
     <l n="653">Questa persegue i buon perché gli ha a sdegno,</l>
     <l n="654">insin che v'è delle barbe solo una;</l>
     <l n="655">e fa de' matti savi e i savi matti,</l>
     <l n="656">e chi prestar vorrebbe, ch'egli accatti.</l>
    </lg>
    <lg n="83">
     <l n="657">Astolfo va per un luogo deserto</l>
     <l n="658">di qua, di là, come avvien gli smarriti.</l>
     <l n="659">Era di notte: un lume s'è scoperto,</l>
     <l n="660">dove abitavan tre santi romiti</l>
     <l n="661">ch'avien più tempo disagio sofferto</l>
     <l n="662">per riposarsi agli etterni conviti;</l>
     <l n="663">Astolfo, come vide il lumicino,</l>
     <l n="664">sùbito inverso quel prese il cammino.</l>
    </lg>
    <lg n="84">
     <l n="665">Giunto a' romiti, la porta bussava</l>
     <l n="666">e ricettato fu nel romitoro.</l>
     <l n="667">La notte certi pagan v'arrivava</l>
     <l n="668">e 'mbavagliorno e ruborno costoro;</l>
     <l n="669">e perché pure il bottin magro andava,</l>
     <l n="670">d'Astolfo anco il caval vollon con loro.</l>
     <l n="671">Astolfo si destava: essendo desto,</l>
     <l n="672">di questo caso s'accorgeva presto;</l>
    </lg>
    <lg n="85">
     <l n="673">e sciolti que' romiti e sbavagliati,</l>
     <l n="674">e' domandò donde e' preson la via</l>
     <l n="675">color che gli hanno così mal trattati.</l>
     <l n="676">Un di costoro ' Astolfo rispondia:</l>
     <l n="677">- Lasciagli andar, che saran ben pagati</l>
     <l n="678">de' lor peccati e d'ogni colpa ria</l>
     <l n="679">da quel Signor che etterno ha stabilito</l>
     <l n="680">che 'l ben sia ristorato e 'l mal punito.</l>
    </lg>
    <lg n="86">
     <l n="681">Questi son rubator che sempre stanno</l>
     <l n="682">per questi boschi, e son gente bestiale,</l>
     <l n="683">ed altra volta già rubati ci hanno;</l>
     <l n="684">ma non ci manca il pane celestiale,</l>
     <l n="685">e sempre ci ristora d'ogni danno.</l>
     <l n="686">Se gli trovassi, e' ti potrien far male:</l>
     <l n="687">lasciagli andar, che Iddio ragguaglia tutto</l>
     <l n="688">e rende a' servi suoi merito e frutto. -</l>
    </lg>
    <lg n="87">
     <l n="689">Rispose Astolfo: - A cotesta mercede</l>
     <l n="690">non intend'io di star del mio destriere,</l>
     <l n="691">ch'io so ch'io me n'andrei sanz'esso a piede,</l>
     <l n="692">e 'l Signor vostro si staria a vedere.</l>
     <l n="693">Questa vostra speranza e questa fede</l>
     <l n="694">a me non dètte mai mangiar né bere:</l>
     <l n="695">io intendo ritrovare il mio cavallo,</l>
     <l n="696">e farò forse lor caro costallo. -</l>
    </lg>
    <lg n="88">
     <l n="697">E missesi a cercar tanto, che pure</l>
     <l n="698">e' gli trovò che sono in su 'n un prato</l>
     <l n="699">e stanno a riposarsi alle verzure;</l>
     <l n="700">e 'l caval si pascea così sellato;</l>
     <l n="701">avean chi lance, chi spade e chi scure.</l>
     <l n="702">Astolfo a un di lor si fu accostato,</l>
     <l n="703">gridando: - Traditor, ladron di strada! -</l>
     <l n="704">e 'nsino al mento gli cacciò la spada.</l>
    </lg>
    <lg n="89">
     <l n="705">L'altro gli mena con una giannetta:</l>
     <l n="706">Astolfo vede la punta venire,</l>
     <l n="707">e con un colpo tagliò l'aste netta;</l>
     <l n="708">poi con un altro lo fece morire.</l>
     <l n="709">Addosso agli altri compagni si getta,</l>
     <l n="710">tanto che tutti gli ha fatti stordire:</l>
     <l n="711">quattro n'uccide di dieci pagani;</l>
     <l n="712">agli altri il collo legava e le mani.</l>
    </lg>
    <lg n="90">
     <l n="713">E rimontò sopra 'l suo palafreno,</l>
     <l n="714">e inverso il romitoro si tornava.</l>
     <l n="715">Quando i romiti i mascalzon vediéno,</l>
     <l n="716">ognun d'Astolfo si maravigliava,</l>
     <l n="717">e ringraziorno lo Iddio nazareno.</l>
     <l n="718">Astolfo a questi romiti parlava:</l>
     <l n="719">- Io vo' che voi impicchiate a ogni modo</l>
     <l n="720">questi ladron pien di malizia e frodo. -</l>
    </lg>
    <lg n="91">
     <l n="721">Dicevano i romiti: - Fratel nostro,</l>
     <l n="722">Iddio non vuol che giustizia si faccia:</l>
     <l n="723">pertanto questo uficio si fia vostro. -</l>
     <l n="724">Diceva Astolfo: - Io credo ch'a Dio piaccia</l>
     <l n="725">più questo assai che dire il paternostro,</l>
     <l n="726">se vero è che i cattivi gli dispiaccia.</l>
     <l n="727">Cavate fuor le cappe e fate presto,</l>
     <l n="728">e tutti gli appiccate a un capresto. -</l>
    </lg>
    <lg n="92">
     <l n="729">Questi romiti fanno del vezzoso</l>
     <l n="730">e par ch'ognun di lor si raccapricci.</l>
     <l n="731">Astolfo, ch'era irato e dispettoso,</l>
     <l n="732">comincia a bastonargli come micci,</l>
     <l n="733">dicendo: - Al cul l'arà chi fia ghignoso! -</l>
     <l n="734">tanto che fuor balzorono i cilicci,</l>
     <l n="735">sentendo fra Mazzon che scuote i panni,</l>
     <l n="736">e parean tutti all'arte usi cent'anni.</l>
    </lg>
    <lg n="93">
     <l n="737">Astolfo se ne va pur poi soletto</l>
     <l n="738">per questa selva, ove la via lo porta,</l>
     <l n="739">sanza certo proposito o concetto.</l>
     <l n="740">Lasciallo andar, che l'angiol gli sia scorta.</l>
     <l n="741">Orlando si recò questo in dispetto,</l>
     <l n="742">ed una notte uscì fuor della porta</l>
     <l n="743">e vassene soletto di nascosto,</l>
     <l n="744">che ritrovare Astolfo avea disposto.</l>
    </lg>
    <lg n="94">
     <l n="745">Rinaldo alla sua vita mai non fue</l>
     <l n="746">peggio contento quanto a questa volta.</l>
     <l n="747">Diceva Antea: - Che facciàn noi qui piùe?</l>
     <l n="748">Ogni nostra speranza veggo tolta.</l>
     <l n="749">Io v'accomando al vostro Iddio Gesùe,</l>
     <l n="750">e inverso Bambillona darò volta. -</l>
     <l n="751">Rinaldo e gli altri ognun presto dicìa</l>
     <l n="752">che gli volean far tutti compagnia.</l>
    </lg>
    <lg n="95">
     <l n="753">E piangon tutti quanti il conte Orlando:</l>
     <l n="754">e' ne 'ncresceva insino al traditore</l>
     <l n="755">di Ganellone, e sempre lacrimando:</l>
     <l n="756">- Dove se' tu, - dicea - mio car signore? -</l>
     <l n="757">E così giorno e notte cavalcando,</l>
     <l n="758">avendo Orlando pur fitto nel core,</l>
     <l n="759">a Bambillona condotta hanno Antea,</l>
     <l n="760">che del suo mal più da presso piangea.</l>
    </lg>
    <lg n="96">
     <l n="761">Non v'ha trovato il suo misero padre,</l>
     <l n="762">che lo lasciò contento e sì felice;</l>
     <l n="763">non vi rivede più l'usate squadre,</l>
     <l n="764">e molte cose lamentabil dice.</l>
     <l n="765">Rinaldo con parole assai leggiadre</l>
     <l n="766">diceva: - Qui regina e imperatrice</l>
     <l n="767">ti lascerò della tua patria antica;</l>
     <l n="768">e so ch'Orlando vuol che così dica. -</l>
    </lg>
    <lg n="97">
     <l n="769">Adunque in Bambillona Antea si resta,</l>
     <l n="770">e fu da tutto il popol vicitata,</l>
     <l n="771">e non si potre' dir con quanta festa</l>
     <l n="772">da' cittadin costei fussi onorata;</l>
     <l n="773">e la corona real tiene in testa</l>
     <l n="774">e la città parea risuscitata.</l>
     <l n="775">Rinaldo si posò quivi alcun giorno,</l>
     <l n="776">e tutti insieme poi s'accomiatorno.</l>
    </lg>
    <lg n="98">
     <l n="777">E con molti sospir cercando vanno</l>
     <l n="778">se potessin trovar per Pagania</l>
     <l n="779">Orlando, e dove e' cerchin già non sanno.</l>
     <l n="780">A Monaca n'andâr di compagnia,</l>
     <l n="781">e Greco e Chiarion qui trovato hanno:</l>
     <l n="782">e domandâr quel che d'Orlando sia;</l>
     <l n="783">Rinaldo rispondea che 'l suo fratello</l>
     <l n="784">si partì per disdegno dal castello.</l>
    </lg>
    <lg n="99">
     <l n="785">Molto di questo Greco e Chiarione</l>
     <l n="786">si dolfono, e così la damigella;</l>
     <l n="787">e mandono spiando assai persone</l>
     <l n="788">per le città, per ville e per castella,</l>
     <l n="789">se si trovassi il figliuol di Mellone;</l>
     <l n="790">ne altro mai che di lui si favella;</l>
     <l n="791">e Greco e Chiarion molto onoravano</l>
     <l n="792">Rinaldo e gli altri, perché assai gli amavano.</l>
    </lg>
    <lg n="100">
     <l n="793">Così con Chiarion lasciamo un poco</l>
     <l n="794">in Monaca costoro a riposare.</l>
     <l n="795">Astolfo andava d'uno in altro loco</l>
     <l n="796">sanza saper dove egli abbia arrivare,</l>
     <l n="797">come falcon che s'è levato a giuoco</l>
     <l n="798">ed ha disposto paese vagare</l>
     <l n="799">e non tornare al suo signor più a segno,</l>
     <l n="800">come spesso addivien per qualche sdegno.</l>
    </lg>
    <lg n="101">
     <l n="801">Così faceva il nostro paladino,</l>
     <l n="802">tanto che in Barberia già si ritruova;</l>
     <l n="803">dove era una città d'un saracino</l>
     <l n="804">ch'avea trovata una sua fede nuova:</l>
     <l n="805">non crede in Cristo, non in Apollino,</l>
     <l n="806">non Macometto o Trivigante appruova,</l>
     <l n="807">anzi adorar fa sé, ch'era gigante</l>
     <l n="808">molto superbo, e detto Chiaristante.</l>
    </lg>
    <lg n="102">
     <l n="809">E la città Corniglia si dicea,</l>
     <l n="810">e Filiberta si chiama la moglie:</l>
     <l n="811">dipinti questi due nella moschea</l>
     <l n="812">erano iddii, e 'l popol quivi accoglie,</l>
     <l n="813">e per paura adorar si facea.</l>
     <l n="814">Volea cavarsi tutte le sue voglie,</l>
     <l n="815">e virgine ogni dì per forza prende;</l>
     <l n="816">poi le metteva ove il buon vin si vende.</l>
    </lg>
    <lg n="103">
     <l n="817">Avea già fatte tante crudeltade</l>
     <l n="818">che tutto il regno suo l'odiava a morte.</l>
     <l n="819">Astolfo, capitando alla cittade</l>
     <l n="820">dismonta a un ostier fuor delle porte,</l>
     <l n="821">e 'ntese da costui la veritade</l>
     <l n="822">come il signor governava sua corte</l>
     <l n="823">con tanta infamia, ingiustizia e vergogna;</l>
     <l n="824">e riposossi, perché e' gli bisogna.</l>
    </lg>
    <lg n="104">
     <l n="825">Or non lasciàn però per sempre Orlando.</l>
     <l n="826">E' si partì donde morì Creonta;</l>
     <l n="827">a que' romiti venìa capitando,</l>
     <l n="828">dove alcun ghiotto i buon bocconi sconta.</l>
     <l n="829">Un de' romiti gli vien raccontando</l>
     <l n="830">di que' ladroni, e la storia avea pronta</l>
     <l n="831">come impiccar gli fece un cavaliere,</l>
     <l n="832">perché gli avevon rubato il destriere.</l>
    </lg>
    <lg n="105">
     <l n="833">Ma e' si dolieno ancor delle mazzate,</l>
     <l n="834">ch'Astolfo aveva lor le schiene rotte,</l>
     <l n="835">un poco le schiavine rassettate;</l>
     <l n="836">ma de' ladron che rimisson le dotte</l>
     <l n="837">lo ringraziavon per la sua bontate.</l>
     <l n="838">Orlando si posò quivi la notte</l>
     <l n="839">e fece carità di quel che v'era</l>
     <l n="840">il me' che può co' romiti la sera.</l>
    </lg>
    <lg n="106">
     <l n="841">E poi ch'ognun di lor fu addormentato,</l>
     <l n="842">l'angiol di Dio apparve in visione</l>
     <l n="843">a un romito, ed hallo salutato,</l>
     <l n="844">dicendo: - Sappi che questo barone</l>
     <l n="845">è il conte Orlando, ch'avete albergato:</l>
     <l n="846">fategli onor, ch'egli è il nostro campione.</l>
     <l n="847">Quel che impiccò color, fu il suo cugino</l>
     <l n="848">chiamato Astolfo, un altro paladino. -</l>
    </lg>
    <lg n="107">
     <l n="849">E 'l simigliante a Orlando apparì</l>
     <l n="850">l'angiol dicendo: - Orlando, che farai?</l>
     <l n="851">Sappi ch'Astolfo tuo capitò qui,</l>
     <l n="852">e presto sano e salvo il troverrai</l>
     <l n="853">non passerà da ora il sesto dì;</l>
     <l n="854">che domattina di qui partirai.</l>
     <l n="855">Non ti dolere, o baron giusto e pio,</l>
     <l n="856">come tu fai, che ciò non piace a Dio. -</l>
    </lg>
    <lg n="108">
     <l n="857">Orlando la mattina, risentito,</l>
     <l n="858">sùbito a Vegliantin mette la sella.</l>
     <l n="859">Intanto a lui ne veniva il romito</l>
     <l n="860">e dicegli dell'angiol la novella,</l>
     <l n="861">sì come in vision gli era apparito</l>
     <l n="862">mentre ch'e' si dormia nella sua cella;</l>
     <l n="863">e molta reverenzia gli facìa.</l>
     <l n="864">Orlando l'abbracciò, poi si partia;</l>
    </lg>
    <lg n="109">
     <l n="865">e dirizzossi giù per un vallone,</l>
     <l n="866">dove ha trovato un orribil serpente</l>
     <l n="867">che s'azzuffava con un bel grifone.</l>
     <l n="868">Orlando a questo fatto pose mente,</l>
     <l n="869">e piacegli veder la lor quistione;</l>
     <l n="870">ma quel grifone alfin resta perdente,</l>
     <l n="871">perché il serpente gli avvolge la coda</l>
     <l n="872">un tratto al collo e con esso l'annoda.</l>
    </lg>
    <lg n="110">
     <l n="873">Parve il grifone a Orlando sì bello,</l>
     <l n="874">e mai più forse non n'avea veduto,</l>
     <l n="875">che terminò d'aiutar questo uccello;</l>
     <l n="876">e con un ramo di faggio fronduto</l>
     <l n="877">dètte al serpente, e liberato ha quello,</l>
     <l n="878">e 'l suo nimico giù morto è caduto:</l>
     <l n="879">donde il grifon ne va per l'aria a volo,</l>
     <l n="880">Orlando al suo camin pensoso e solo.</l>
    </lg>
    <lg n="111">
     <l n="881">Poco più oltre quattro gran lioni</l>
     <l n="882">trovava, e Vegliantin tutto è aombrato</l>
     <l n="883">quando ha veduti questi compagnoni.</l>
     <l n="884">L'uno a Orlando ne vien difilato,</l>
     <l n="885">apre la bocca e distende gli unghioni.</l>
     <l n="886">Orlando Durlindana nel costato</l>
     <l n="887">gli cacciò tutta, fuor che l'elsa e 'l pome.</l>
     <l n="888">Gli altri l'assalton non ti dico come.</l>
    </lg>
    <lg n="112">
     <l n="889">Orlando i colpi allor misura e 'nsala,</l>
     <l n="890">però ch'a mal partito si vedea.</l>
     <l n="891">Ecco il grifon che per l'aria giù cala</l>
     <l n="892">con tal furor che non si conoscea</l>
     <l n="893">se fussi un vento, oppure uccel con l'ala;</l>
     <l n="894">ed un lion che più pressa facea</l>
     <l n="895">al conte Orlando, cogli unghion ghermia</l>
     <l n="896">agli occhi, tal che schizzar gliel' facìa.</l>
    </lg>
    <lg n="113">
     <l n="897">Questo lion dalla zuffa si spicca.</l>
     <l n="898">Orlando un altro col brando n'uccide;</l>
     <l n="899">e poi col quarto il grifon si rappicca</l>
     <l n="900">per aiutar Orlando, e in aria stride;</l>
     <l n="901">e poi in un tratto gli artigli gli ficca</l>
     <l n="902">nel capo, e strinse insin che morto il vide,</l>
     <l n="903">ché gli cacciò gli unghion fino al cervello:</l>
     <l n="904">adunque buono amico è questo uccello.</l>
    </lg>
    <lg n="114">
     <l n="905">Non si perde servigio mai nessuno:</l>
     <l n="906">servi qualunque, e non guardar chi sia,</l>
     <l n="907">dice il proverbio; e s' tu disservi alcuno,</l>
     <l n="908">pensa che a tempo la vendetta fia;</l>
     <l n="909">ma semina tra' sassi o sotto il pruno,</l>
     <l n="910">sempre germuglia alfin la cortesia;</l>
     <l n="911">e noti ognun la favola d'Isopo,</l>
     <l n="912">che il lione ebbe bisogno d'un topo.</l>
    </lg>
    <lg n="115">
     <l n="913">Vuolsi servire insino agli animali,</l>
     <l n="914">ché qualche volta merito si rende,</l>
     <l n="915">come dicono i Detti de' morali,</l>
     <l n="916">e fassi schiavo chi il servigio prende;</l>
     <l n="917">e tanto è degno più, quanto più vali:</l>
     <l n="918">sempre il servigio il cuor d'amor raccende,</l>
     <l n="919">e vien da generoso animo e magno,</l>
     <l n="920">e torna alfine a casa con guadagno.</l>
    </lg>
    <lg n="116">
     <l n="921">Quel lion cieco il grifon non l'offese</l>
     <l n="922">per gentilezza, e così fece Orlando;</l>
     <l n="923">e finalmente le grande ale stese</l>
     <l n="924">e dipartissi per l'aria volando;</l>
     <l n="925">e così il suo camino Orlando prese,</l>
     <l n="926">Astolfo pure all'usato cercando.</l>
     <l n="927">E cavalcando giorno e notte questo,</l>
     <l n="928">giunse a Corniglia, abbreviando il testo.</l>
    </lg>
    <lg n="117">
     <l n="929">E dismontato a un oste pagano,</l>
     <l n="930">attese Vegliantino a ristorare,</l>
     <l n="931">ch'era più giorni per coste e per piano</l>
     <l n="932">andato, ed apparato a digiunare.</l>
     <l n="933">Or lasciàn riposarlo lieto e sano:</l>
     <l n="934">' Astolfo ci bisogna ritornare,</l>
     <l n="935">che col suo oste fuor della cittate</l>
     <l n="936">si stava, e molte cose ha ragionate.</l>
    </lg>
    <lg n="118">
     <l n="937">Videl turbato un dì tutto nel volto,</l>
     <l n="938">e la cagion di ciò volle sapere;</l>
     <l n="939">e' gliele disse sanza pregar molto:</l>
     <l n="940">che 'l signor vuol la sua figlia tenere,</l>
     <l n="941">se non che gli sarà l'albergo tolto</l>
     <l n="942">con essa insieme, e la vita e l'avere;</l>
     <l n="943">ma che più tosto morire è contento</l>
     <l n="944">che ubbidir questo comandamento;</l>
    </lg>
    <lg n="119">
     <l n="945">e la figliuola di sua mano uccidere</l>
     <l n="946">innanzi che veder tanta vergogna,</l>
     <l n="947">che si sentia di duolo il cor dividere.</l>
     <l n="948">Astolfo disse: - Questo non bisogna:</l>
     <l n="949">forse ch'ancor di ciò potresti ridere.</l>
     <l n="950">Or manda a Chiaristante a dir se sogna;</l>
     <l n="951">o se ci manda più suo messaggiero,</l>
     <l n="952">fa' ch'io lo vegga, e lascia a me il pensiero. -</l>
    </lg>
    <lg n="120">
     <l n="953">Ben sai che Chiaristante non soggiorna:</l>
     <l n="954">a mano a mano un messo gli raccocca.</l>
     <l n="955">Disse l'ostiere: - Il messaggier ritorna. -</l>
     <l n="956">Rispose Astolfo: - Non ci aprir tu bocca. -</l>
     <l n="957">Costui dicea che la fanciulla adorna</l>
     <l n="958">si mandi a corte presto, e pur ritocca.</l>
     <l n="959">Astolfo allo scudier quivi s'accosta,</l>
     <l n="960">e disse: - Io ti farò per lui risposta.</l>
    </lg>
    <lg n="121">
     <l n="961">Rispondi in questo modo a Chiaristante:</l>
     <l n="962">che 'l popol suo l'ha troppo comportato,</l>
     <l n="963">ma che e' potrebbe farne tante e tante</l>
     <l n="964">che d'ogni cosa sarà poi purgato.</l>
     <l n="965">Non si dice altro per tutto Levante</l>
     <l n="966">se non di questo tristo scelerato:</l>
     <l n="967">guarda con quanta faccia pur sollecita,</l>
     <l n="968">come se fussi qualche cosa lecita! -</l>
    </lg>
    <lg n="122">
     <l n="969">Quel messaggio le stimite faceva,</l>
     <l n="970">e dice: - Tu debbi esser qualche pazzo. -</l>
     <l n="971">Astolfo un'altra volta gli diceva:</l>
     <l n="972">- Ritornati al signor, dico, al palazzo. -</l>
     <l n="973">L'oste si tacque e nulla rispondeva.</l>
     <l n="974">Disse colui: - La cosa va di guazzo:</l>
     <l n="975">questo poltron riprende il signor nostro!</l>
     <l n="976">Lascia ch'io torni, e fiagli l'error mostro. -</l>
    </lg>
    <lg n="123">
     <l n="977">Vanne al signor come un gatto arrostito</l>
     <l n="978">sùbito, e 'nginocchiossi il damigello,</l>
     <l n="979">e dice ciò ch'egli aveva sentito.</l>
     <l n="980">Disse il signor: - Chi fia quel ladroncello?</l>
     <l n="981">E' sarà qualche matto che è smarrito.</l>
     <l n="982">Ma l'oste non rispose nulla a quello? -</l>
     <l n="983">Disse il sergente: - E' s'intendea con lui;</l>
     <l n="984">e non mi pare un matto anco costui. -</l>
    </lg>
    <lg n="124">
     <l n="985">Rispose Chiaristante: - Or torna tosto;</l>
     <l n="986">digli che vengan lui e l'oste a me.</l>
     <l n="987">Ma e' si sarà o fuggito o nascosto. -</l>
     <l n="988">Dicea il messaggio: - Non fia, per mia fé,</l>
     <l n="989">fuggito, in modo ti dico ha risposto. -</l>
     <l n="990">Astolfo stava armato e sopra sé,</l>
     <l n="991">e disperato va cercando guerra.</l>
     <l n="992">E 'ntanto il messo torna dalla terra,</l>
    </lg>
    <lg n="125">
     <l n="993">e dice: - Tu che rispondesti dianzi,</l>
     <l n="994">dice il signor che l'oste e tu vegnate</l>
     <l n="995">a corte presto: avviatevi innanzi. -</l>
     <l n="996">E vuògli mandar fuor con le granate.</l>
     <l n="997">Rispose Astolfo: - Acciò che tempo avanzi,</l>
     <l n="998">di' al signor m'aspetti alla cittate,</l>
     <l n="999">se meco vuol provarsi; e digli come,</l>
     <l n="1000">se e' nol sapessi, Galliano ho nome;</l>
    </lg>
    <lg n="126">
     <l n="1001">e ch'io farò forse costargli caro</l>
     <l n="1002">questa imbasciata, e vengo ora a trovallo. -</l>
     <l n="1003">Il messo torna con un viso amaro,</l>
     <l n="1004">e disse: - E' viene a trovarvi a cavallo,</l>
     <l n="1005">e dice è Gallian, per farti chiaro,</l>
     <l n="1006">e mi faceva paura a guardallo;</l>
     <l n="1007">e che se voi volete la donzella,</l>
     <l n="1008">la vuol con voi giostrar sopra la sella. -</l>
    </lg>
    <lg n="127">
     <l n="1009">A Chiaristante parve il fatto strano,</l>
     <l n="1010">e disse: - Di' che venga in su la piazza</l>
     <l n="1011">a ritrovarmi questo Galliano,</l>
     <l n="1012">o vuol con lancia o con ispada o mazza:</l>
     <l n="1013">vedrén chi fia questo poltron villano,</l>
     <l n="1014">ch'io non intendo questa cosa pazza. -</l>
     <l n="1015">Il messo ' Astolfo all'ostier ritornòe.</l>
     <l n="1016">Astolfo armato alla terra n'andòe.</l>
    </lg>
    <lg n="128">
     <l n="1017">L'oste gli pare Astolfo uom molto degno,</l>
     <l n="1018">e dice: "Forse Iddio l'ha qui mandato.</l>
     <l n="1019">Ma sia chi vuol, ch'io vo' con questo sdegno</l>
     <l n="1020">morir, più tosto che essere sforzato";</l>
     <l n="1021">e disse: - Va', Macon sia tuo sostegno. -</l>
     <l n="1022">Astolfo in su la piazza è capitato,</l>
     <l n="1023">ed ognun corre a vedere il giostrante;</l>
     <l n="1024">e in questo tempo s'arma Chiaristante.</l>
    </lg>
    <lg n="129">
     <l n="1025">Orlando, che sentito ha già il romore</l>
     <l n="1026">come in piazza era venuto un guerriere</l>
     <l n="1027">il qual provar si volea col signore,</l>
     <l n="1028">presto s'armò per andare a vedere.</l>
     <l n="1029">Ma l'ostier suo, per non pigliare errore,</l>
     <l n="1030">volle che pegno lasciassi il destriere,</l>
     <l n="1031">ché non istà degli scotti alla fede;</l>
     <l n="1032">poi gliene increbbe veggendolo a piede,</l>
    </lg>
    <lg n="130">
     <l n="1033">e disse: - Torna, e 'l caval tuo ne mena</l>
     <l n="1034">come persona libera e discreta. -</l>
     <l n="1035">Orlando scoppia di duolo e di pena,</l>
     <l n="1036">ché da pagar non aveva moneta,</l>
     <l n="1037">e Vegliantin non si reggeva appena;</l>
     <l n="1038">questo gli fa tener la bocca cheta:</l>
     <l n="1039">non gli par tempo a contender gli scotti,</l>
     <l n="1040">e disse: - Per Macon, ristorerotti! -;</l>
    </lg>
    <lg n="131">
     <l n="1041">che solea sempre dar bastoni o spade</l>
     <l n="1042">all'oste, quando i danar gli mancavano.</l>
     <l n="1043">Mentre ch'Orlando va per la cittade,</l>
     <l n="1044">e fanciulli a diletto il dileggiavano,</l>
     <l n="1045">ché Vegliantino a ogni passo cade,</l>
     <l n="1046">e le risa ogni volta si levavano,</l>
     <l n="1047">dicendo insin che in su la piazza è giunto:</l>
     <l n="1048">- Chi è questo uccellaccio così spunto?</l>
    </lg>
    <lg n="132">
     <l n="1049">Questo caval bisogno are' d'un maggio</l>
     <l n="1050">che fussi almeno un anno, non un mese. -</l>
     <l n="1051">Orlando se n'andava a suo viaggio,</l>
     <l n="1052">e ciò che si dicea per tutto intese,</l>
     <l n="1053">però che e' sapea bene ogni linguaggio.</l>
     <l n="1054">Un saracin per la briglia lo prese,</l>
     <l n="1055">come alcun si diletta di far male,</l>
     <l n="1056">e sfibbia a Vegliantino il barbazzale,</l>
    </lg>
    <lg n="133">
     <l n="1057">e per ischerno gli trasse la briglia.</l>
     <l n="1058">Orlando non poté sofferir più,</l>
     <l n="1059">e con un pugno la gota e le ciglia</l>
     <l n="1060">e 'l naso e gli occhi gli cacciava giù:</l>
     <l n="1061">ognun che 'l vide n'avea maraviglia,</l>
     <l n="1062">che mai tal pugno veduto non fu;</l>
     <l n="1063">poi scese in terra di disdegno pieno</l>
     <l n="1064">e racconciava a Vegliantino il freno.</l>
    </lg>
    <lg n="134">
     <l n="1065">Colui, ch'avea del viso forse il terzo,</l>
     <l n="1066">trasse la spada ch'aveva a' galloni,</l>
     <l n="1067">però che questo non gli pare scherzo.</l>
     <l n="1068">Orlando lo diserta co' punzoni:</l>
     <l n="1069">pensa che, s'egli avessi avuto il berzo,</l>
     <l n="1070">morto l'arebbe con due rugioloni;</l>
     <l n="1071">un tratto nella tempia un glien' accocca</l>
     <l n="1072">che gli facea il cervello uscir per bocca.</l>
    </lg>
    <lg n="135">
     <l n="1073">E risaltò di netto in sul cavallo</l>
     <l n="1074">sanza staffa operar, con l'armadura,</l>
     <l n="1075">tanto ch'ognuno stupiva a guardallo</l>
     <l n="1076">e scostasi dallato per paura.</l>
     <l n="1077">Intanto Chiaristante viene al ballo,</l>
     <l n="1078">e se saprà ballar porrenvi cura.</l>
     <l n="1079">Astolfo lo minaccia e svergognava,</l>
     <l n="1080">e poi si scosta e del campo pigliava,</l>
    </lg>
    <lg n="136">
     <l n="1081">e l'uno e l'altro sollecita e sprona.</l>
     <l n="1082">Il saracino Astolfo riscontrava:</l>
     <l n="1083">l'aste non resse, benché fussi buona;</l>
     <l n="1084">quella d'Astolfo non si dicrollava</l>
     <l n="1085">e tutto il petto al saracino intruona,</l>
     <l n="1086">tanto che nulla lo scudo approdava,</l>
     <l n="1087">e pose lui e 'l cavallo a giacere,</l>
     <l n="1088">ed una staffa perde nel cadere.</l>
    </lg>
    <lg n="137">
     <l n="1089">Poi si rizzò, lui e 'l destrier, sù presto.</l>
     <l n="1090">Diceva Astolfo: - Tu se' mio prigione. -</l>
     <l n="1091">Disse il pagano: - E' non sarebbe onesto,</l>
     <l n="1092">ché fu difetto del caval rozzone. -</l>
     <l n="1093">Rispose Astolfo: - E chi giudica questo?</l>
     <l n="1094">- Colui ch'uccise un qua con un punzone -</l>
     <l n="1095">disse il pagan, ch'Orlando avea veduto,</l>
     <l n="1096">e molto gli era quell'atto piaciuto.</l>
    </lg>
    <lg n="138">
     <l n="1097">Rispose Astolfo: - Sia quel delle pugna. -</l>
     <l n="1098">Orlando dètte a Chiaristante il torto.</l>
     <l n="1099">Disse il pagan: - Tedesco pien di sugna,</l>
     <l n="1100">vedi tu ch'io non t'avevo ben scorto,</l>
     <l n="1101">che dèi succiar più vin ch'acqua la spugna.</l>
     <l n="1102">Io veggo ben che tu mi guati torto:</l>
     <l n="1103">non fu mai guercio di malizia netto,</l>
     <l n="1104">ch'io ti conosco insin drento all'elmetto. -</l>
    </lg>
    <lg n="139">
     <l n="1105">Rispose Orlando: - Tu mi domandasti:</l>
     <l n="1106">non vuoi tu ch'io risponda al parer mio?</l>
     <l n="1107">Tu sai che l'una staffa abandonasti:</l>
     <l n="1108">ognun giudicherà come ho fatto io.</l>
     <l n="1109">Ma s'a tuo modo, pagan, non cascasti</l>
     <l n="1110">e di cader di nuovo hai pur disio,</l>
     <l n="1111">così cattivo e guercio come hai detto</l>
     <l n="1112">con teco giosterrò, per Macometto!</l>
    </lg>
    <lg n="140">
     <l n="1113">Vero è che 'l mio caval, come ognun vede,</l>
     <l n="1114">è molto magro e stracco e ricaduto;</l>
     <l n="1115">ma noi possiam provar le spade a piede. -</l>
     <l n="1116">Rispose Astolfo - Questo è ben dovuto! -</l>
     <l n="1117">e quel, che fussi Orlando, mai non crede.</l>
     <l n="1118">Orlando avea ben lui già conosciuto,</l>
     <l n="1119">ma perché e' parla come saracino,</l>
     <l n="1120">non si conosce lui né Vegliantino.</l>
    </lg>
    <lg n="141">
     <l n="1121">- E se tu vuoi ch'io ti presti il cavallo, -</l>
     <l n="1122">diceva Astolfo - io son molto contento. -</l>
     <l n="1123">Rispose il saracin: - Se vuoi accettallo,</l>
     <l n="1124">noi proverren questo tuo ardimento,</l>
     <l n="1125">da poi che m'ha invitato un vil vassallo,</l>
     <l n="1126">che de' tuoi par ne vo' dintorno cento. -</l>
     <l n="1127">Rispose Orlando: - E' basterà forse uno. -</l>
     <l n="1128">Tanto è ch'e' preson del campo ciascuno.</l>
    </lg>
    <lg n="142">
     <l n="1129">Chiaristante credette un uom di paglia</l>
     <l n="1130">trovar, che si lasciassi il mantel tòrre,</l>
     <l n="1131">e con gran furia par ch'Orlando assaglia;</l>
     <l n="1132">e ruppe la sua lancia in una torre.</l>
     <l n="1133">Orlando gli passò corazza e maglia</l>
     <l n="1134">d'un colpo che non fe' mai tale Ettorre,</l>
     <l n="1135">ch'arebbe ben passato una giraffa;</l>
     <l n="1136">e non si disputò più della staffa.</l>
    </lg>
    <lg n="143">
     <l n="1137">Come caduto fu giù Chiaristante,</l>
     <l n="1138">disse: - Baron, per grazia ti domando,</l>
     <l n="1139">chi tu ti sia, cristiano o affricante,</l>
     <l n="1140">il nome tuo mi venga palesando.</l>
     <l n="1141">Io tolsi a un signor qua di Levante,</l>
     <l n="1142">ch'andato è per lo mar poi tapinando,</l>
     <l n="1143">Greco appellato, di buona dottrina,</l>
     <l n="1144">questa città per forza e per rapina.</l>
    </lg>
    <lg n="144">
     <l n="1145">Credo ch'io muoia per questo peccato,</l>
     <l n="1146">ché così vuol la divina giustizia;</l>
     <l n="1147">e Macometto è quel che t'ha mandato</l>
     <l n="1148">per punir questo ed ogni mia tristizia. -</l>
     <l n="1149">Orlando del cavallo è dismontato,</l>
     <l n="1150">e 'l popol pieno intorno è di letizia;</l>
     <l n="1151">e disse nell'orecchio al saracino:</l>
     <l n="1152">- Sappi ch'io sono Orlando paladino. -</l>
    </lg>
    <lg n="145">
     <l n="1153">Rispose Chiaristante: - Io ti perdono,</l>
     <l n="1154">da poi che, s'io dovevo pur morire,</l>
     <l n="1155">dal più franco guerrier del mondo sono</l>
     <l n="1156">ucciso... - e non poté più oltre dire.</l>
     <l n="1157">Il popol si levò tutto a un tuono,</l>
     <l n="1158">come e' fu morto, quel corpo a schernire,</l>
     <l n="1159">e non pareva ignun contento o sazio</l>
     <l n="1160">se non faceva di lui qualche strazio:</l>
    </lg>
    <lg n="146">
     <l n="1161">chi gli mordeva il braccio e chi le mani,</l>
     <l n="1162">chi lo pelava, chi il petto gli straccia:</l>
     <l n="1163">pareva una lepretta in mezzo a' cani,</l>
     <l n="1164">come veggiam talvolta presa a caccia;</l>
     <l n="1165">così mordean costui questi pagani:</l>
     <l n="1166">chi lo calpesta e chi gli sputa in faccia,</l>
     <l n="1167">dicendo: - Ora è venuta l'ora e 'l punto</l>
     <l n="1168">che 'l tuo peccato t'ha, traditor, giunto.</l>
    </lg>
    <lg n="147">
     <l n="1169">Ecco che tu non hai goduto il regno</l>
     <l n="1170">che tu togliesti al signor nostro antico,</l>
     <l n="1171">ch'andato è per lo mar con un sol legno</l>
     <l n="1172">già tanto tempo povero e mendico. -</l>
     <l n="1173">Or vedi quanta forza ha il giusto sdegno!</l>
     <l n="1174">Guardisi ognun da popol suo nimico,</l>
     <l n="1175">ch'io credo che sia pur più sù che 'l tetto</l>
     <l n="1176">Chi vede e 'ntende ogni nostro concetto.</l>
    </lg>
    <lg n="148">
     <l n="1177">Poi si levò fra tutti un gran romore,</l>
     <l n="1178">e fu levato da caval di peso</l>
     <l n="1179">Orlando, e volean pur farlo signore.</l>
     <l n="1180">Orlando quanto può s'è vilipeso,</l>
     <l n="1181">dicendo: - Io non sono uom da tanto onore;</l>
     <l n="1182">e questo cavalier v'ha lui difeso,</l>
     <l n="1183">che venne il primo a combattere al campo,</l>
     <l n="1184">poi mi prestò il caval per vostro scampo.</l>
    </lg>
    <lg n="149">
     <l n="1185">Io non gli sarei buon drieto ragazzo. -</l>
     <l n="1186">Adunque il duca Astolfo fu menato,</l>
     <l n="1187">e fatto lor signor, drento al palazzo,</l>
     <l n="1188">e vuol con seco Orlando sempre allato;</l>
     <l n="1189">e tutto lieto è questo popol pazzo,</l>
     <l n="1190">ed Astolfo è da tutti molto amato;</l>
     <l n="1191">un'altra volta il crucifiggeranno</l>
     <l n="1192">e chiameran crudel questo e tiranno.</l>
    </lg>
    <lg n="150">
     <l n="1193">Tant'è che spesso è util disperarsi</l>
     <l n="1194">e fassi per isdegno di gran cose.</l>
     <l n="1195">Astolfo si sta ora a riposarsi,</l>
     <l n="1196">non va più per le selve aspre e nascose;</l>
     <l n="1197">e non potea con Orlando saziarsi</l>
     <l n="1198">di commendar sue opre alte e famose,</l>
     <l n="1199">e non conosce ancor chi sia costui,</l>
     <l n="1200">e parla tuttavia con esso lui.</l>
    </lg>
    <lg n="151">
     <l n="1201">Diceva Orlando: - Io voglio in cortesia</l>
     <l n="1202">che tu mi dica se tu se' pagano,</l>
     <l n="1203">e 'l nome tuo. - Astolfo rispondia:</l>
     <l n="1204">- Chiamar mi fo per tutto Galliano,</l>
     <l n="1205">e nacqui di buon sangue in Barberia.</l>
     <l n="1206">Cercato ho tutto 'l mondo, il poggio e 'l piano,</l>
     <l n="1207">e 'nsino a qui poca ventura avuto;</l>
     <l n="1208">se non che tu vedi or quel ch'è accaduto. -</l>
    </lg>
    <lg n="152">
     <l n="1209">Orlando d'uno in altro ragionare</l>
     <l n="1210">riesce finalmente dove e' vuole;</l>
     <l n="1211">comincia molto Orlando a biasimare,</l>
     <l n="1212">dicendo: - E' non è uom più sotto il sole</l>
     <l n="1213">che come lui cercassi rovinare. -</l>
     <l n="1214">Astolfo si turbava alle parole,</l>
     <l n="1215">e finalmente gli conchiuse questo:</l>
     <l n="1216">ch'e' si partissi di sua corte presto.</l>
    </lg>
    <lg n="153">
     <l n="1217">Orlando seguitò pure il suo detto,</l>
     <l n="1218">tanto ch'Astolfo tutto furiava;</l>
     <l n="1219">per la qual cosa e' si cavò l'elmetto.</l>
     <l n="1220">Astolfo d'allegrezza lacrimava;</l>
     <l n="1221">e disson l'uno all'altro ogni suo effetto</l>
     <l n="1222">dal dì ch'Astolfo con lor s'adirava,</l>
     <l n="1223">come eran capitati quivi e quando,</l>
     <l n="1224">baciando mille volte Astolfo Orlando.</l>
    </lg>
    <lg n="154">
     <l n="1225">Orlando mandò poi per quello ostiere</l>
     <l n="1226">che gli rendé il caval cortesemente:</l>
     <l n="1227">di Chiaristante gli donò il destriere.</l>
     <l n="1228">Astolfo all'oste suo similemente</l>
     <l n="1229">e la fanciulla donò molto avere,</l>
     <l n="1230">ch'onorato l'avean sì lietamente;</l>
     <l n="1231">e ringraziavon tutti di buon cuore</l>
     <l n="1232">che Chiaristante è morto, il lor signore.</l>
    </lg>
    <lg n="155">
     <l n="1233">Astolfo facea lor larga l'offerta.</l>
     <l n="1234">Or lasceremo Astolfo e 'l suo fratello,</l>
     <l n="1235">e ritorniamo un poco a Filiberta,</l>
     <l n="1236">ch'era fuggita a un certo castello.</l>
     <l n="1237">Essendo un dì la porta in bando aperta,</l>
     <l n="1238">due pellegrini entrati sono in quello,</l>
     <l n="1239">e dicon ch'a costei voglion parlare</l>
     <l n="1240">e vanno Filiberta a vicitare,</l>
    </lg>
    <lg n="156">
     <l n="1241">e disson: - Donna, fa' che tu sia saggia</l>
     <l n="1242">e quel che ti fia detto intenda bene,</l>
     <l n="1243">ch'una parola in terra non ne caggia.</l>
     <l n="1244">A tutti incresce di tue tante pene</l>
     <l n="1245">e piangonne le fiere in ogni piaggia;</l>
     <l n="1246">ma tutto questo in tuo aiuto non viene.</l>
     <l n="1247">Per non tenerti, Filiberta, a tedio,</l>
     <l n="1248">pensato abbiam solamente un rimedio.</l>
    </lg>
    <lg n="157">
     <l n="1249">Rinaldo, quel cristian c'ha tanta fama,</l>
     <l n="1250">con Ulivieri, Alardo e Ricciardetto</l>
     <l n="1251">e Gan cui traditore il mondo chiama,</l>
     <l n="1252">Guicciardo, Malagigi ed un valletto,</l>
     <l n="1253">come e' si sia, noi non sappiam la trama,</l>
     <l n="1254">a Monaca si truovano in effetto;</l>
     <l n="1255">vanno pel mondo, e sai quanto sien forti,</l>
     <l n="1256">e soglion dirizzar sempre ta' torti.</l>
    </lg>
    <lg n="158">
     <l n="1257">Forse conoscon questo Galliano.</l>
     <l n="1258">Io me n'andrei a Rinaldo, e ginocchione</l>
     <l n="1259">direi di dargli la città in sua mano</l>
     <l n="1260">se venissi a punir questo ghiottone:</l>
     <l n="1261">egli è tanto gentil, benigno, umano,</l>
     <l n="1262">e molto partigian della ragione,</l>
     <l n="1263">che ne verrà con la sua compagnia</l>
     <l n="1264">e renderatti la tua signoria.</l>
    </lg>
    <lg n="159">
     <l n="1265">E se bisogna, accoccala ' Apollino</l>
     <l n="1266">e Macometto; e quel che noi diciamo,</l>
     <l n="1267">che ogni cosa è per voler divino,</l>
     <l n="1268">pensa sanza cagion non lo facciamo:</l>
     <l n="1269">non guardar più scudier che pellegrino:</l>
     <l n="1270">amici antichi di tua stirpe siamo,</l>
     <l n="1271">forse ciriffi ch'andiam nella Mecche.</l>
     <l n="1272">Questo ti dèe bastar. Salamalecche -</l>
    </lg>
    <lg n="160">
     <l n="1273">E dipartirsi, anzi spariti sono.</l>
     <l n="1274">Filiberta restò maravigliata,</l>
     <l n="1275">e parvegli il consiglio di lor buono,</l>
     <l n="1276">tanto che infino a Monaca n'è andata;</l>
     <l n="1277">ch'ogni speranza ha messa in abandono,</l>
     <l n="1278">e gioveràgli d'esser disperata,</l>
     <l n="1279">come avvien sempre, e che pensar bisogna:</l>
     <l n="1280">chi cerca truova, e chi si dorme sogna;</l>
    </lg>
    <lg n="161">
     <l n="1281">e la Fortuna volentieri aiuta,</l>
     <l n="1282">come dice un proverbio ch'ognun sa,</l>
     <l n="1283">gli arditi sempre, e' timidi rifiuta.</l>
     <l n="1284">Filiberta a Rinaldo se ne va,</l>
     <l n="1285">e volentier da tutti fu veduta,</l>
     <l n="1286">e raccontò la sua calamità;</l>
     <l n="1287">e 'ncrebbe tanto di questa a Rinaldo,</l>
     <l n="1288">che della impresa par più di lei caldo.</l>
    </lg>
    <lg n="162">
     <l n="1289">Greco, guardando Filiberta in volto,</l>
     <l n="1290">subitamente conosciuta ha quella,</l>
     <l n="1291">e grida: - Il regno mio, che mi fu tolto,</l>
     <l n="1292">vedi che più nol tieni, o meschinella!</l>
     <l n="1293">Né Chiaristante l'ha tenuto molto.</l>
     <l n="1294">Andato son con la mia navicella</l>
     <l n="1295">per molti mar, per lunghi e gravi errori,</l>
     <l n="1296">da poi ch'io son della mia patria fuori;</l>
    </lg>
    <lg n="163">
     <l n="1297">e la ragione avuto ha poi pur loco.</l>
     <l n="1298">Questo già non credette il tuo marito,</l>
     <l n="1299">di dimorar nel mio regno sì poco;</l>
     <l n="1300">ch'e' si pensò, quando e' l'ebbe rapito,</l>
     <l n="1301">signoreggiar la terra e l'aria e 'l fuoco</l>
     <l n="1302">con sua superbia, e del mare ogni lito,</l>
     <l n="1303">tanto che sai ch'adorar si facea</l>
     <l n="1304">e 'l simulacro fe' nella moschea.</l>
    </lg>
    <lg n="164">
     <l n="1305">E' si pensò di far come fe' Belo;</l>
     <l n="1306">e' si pensò per sempre essere iddeo;</l>
     <l n="1307">e' si pensò pigliar sù Giove e 'l cielo;</l>
     <l n="1308">e' si pensò aver fatto Prometèo;</l>
     <l n="1309">e' si pensò poter far caldo e gelo;</l>
     <l n="1310">e' si pensò tòr fama a Campaneo;</l>
     <l n="1311">e' si pensò di vincer la fortuna</l>
     <l n="1312">e far tremare il sol, non che la luna.</l>
    </lg>
    <lg n="165">
     <l n="1313">La spada di lassù vedi che taglia,</l>
     <l n="1314">ma sempre a luogo e tempo e con misura:</l>
     <l n="1315">ogni cosa di sopra si ragguaglia.</l>
     <l n="1316">Ecco ch'io piansi della mia sciagura,</l>
     <l n="1317">ed or fortuna il tuo legno travaglia;</l>
     <l n="1318">dunque cosa non ci è che sia sicura:</l>
     <l n="1319">però non si vorria mai nulla a torto,</l>
     <l n="1320">massimamente in questo viver corto.</l>
    </lg>
    <lg n="166">
     <l n="1321">La giustizia di Dio non può fallire;</l>
     <l n="1322">dove tu vai ti verrà sempre appresso:</l>
     <l n="1323">non l'hai potuto, misera, fuggire;</l>
     <l n="1324">dove è il tuo scetro e la corona adesso? -</l>
     <l n="1325">Rinaldo stupefatto sta a udire,</l>
     <l n="1326">e maraviglia n'avea seco stesso;</l>
     <l n="1327">e Filiberta non risponde a Greco,</l>
     <l n="1328">ma del peccato antico piangea seco.</l>
    </lg>
    <lg n="167">
     <l n="1329">Rinaldo non avea più questo inteso,</l>
     <l n="1330">che Greco fu di Corniglia signore;</l>
     <l n="1331">non gli risponde, mentre il vide acceso,</l>
     <l n="1332">perché e' potessi sfogar tutto il core;</l>
     <l n="1333">poi disse a Greco: - Chi t'ha tanto offeso,</l>
     <l n="1334">che si rinnuova tanto tuo dolore? -</l>
     <l n="1335">Greco gli disse: - Io vo' che tu lo 'ntenda,</l>
     <l n="1336">acciò ch'ancor di me pietà ti prenda. -</l>
    </lg>
    <lg n="168">
     <l n="1337">E dal principio ogni cosa dicea.</l>
     <l n="1338">Disse Rinaldo: - Perché non l'hai detto</l>
     <l n="1339">il primo giorno? - E costui rispondea:</l>
     <l n="1340">- Non volli rinnovar tanto dispetto,</l>
     <l n="1341">che la Fortuna ingiuriosa e rea</l>
     <l n="1342">non avessi di me questo diletto. -</l>
     <l n="1343">Disse Rinaldo: - Or che la cosa ho intesa,</l>
     <l n="1344">tanto più volentier farò la 'mpresa.</l>
    </lg>
    <lg n="169">
     <l n="1345">Vedi che pur tu non degeneravi,</l>
     <l n="1346">ché non si perdon gli antichi costumi:</l>
     <l n="1347">e' si conosce i modi onesti e gravi,</l>
     <l n="1348">benché Fortuna la roba consumi,</l>
     <l n="1349">ché non ha questi sotto le sue chiavi</l>
     <l n="1350">e non gli spegne il vento questi lumi:</l>
     <l n="1351">per mille vie, in ogni opera nostra,</l>
     <l n="1352">dove fia gentilezza alfin si mostra. -</l>
    </lg>
    <lg n="170">
     <l n="1353">E rispondeva a Filiberta allora</l>
     <l n="1354">che sùbito verrà verso Corniglia</l>
     <l n="1355">e che di lui si loderà ancora;</l>
     <l n="1356">e con Gano e con gli altri si consiglia</l>
     <l n="1357">che vi si debba andar sanza dimora;</l>
     <l n="1358">e finalmente e' si truova la briglia,</l>
     <l n="1359">e tutti in compagnia sono a cavallo,</l>
     <l n="1360">che non ci misson di tempo intervallo.</l>
    </lg>
    <lg n="171">
     <l n="1361">E cavalcorno tanto, abbreviando,</l>
     <l n="1362">che sono un giorno a Corniglia arrivati;</l>
     <l n="1363">e mandon così a dir, pur minacciando,</l>
     <l n="1364">' Astolfo come e' son diliberati</l>
     <l n="1365">di render questa terra a suo comando</l>
     <l n="1366">a Filiberta, come suoi pregati;</l>
     <l n="1367">e mille cavalieri hanno da guerra:</l>
     <l n="1368">che in ogni modo volevon la terra.</l>
    </lg>
    <lg n="172">
     <l n="1369">Astolfo e 'l conte Orlando rispondevano</l>
     <l n="1370">che non avìen di lor gente paura,</l>
     <l n="1371">e che con giusto titol possedevano,</l>
     <l n="1372">e che verrebbon fuor delle lor mura</l>
     <l n="1373">a provarsi con lor, ché non temevano</l>
     <l n="1374">di lor minacce o di maschera scura;</l>
     <l n="1375">come nell'altro cantar vi riserbo.</l>
     <l n="1376">Guardivi Quello a chi presso era il Verbo.</l>
    </lg>
   </lg>
  </body>
 </text>
</TEI>