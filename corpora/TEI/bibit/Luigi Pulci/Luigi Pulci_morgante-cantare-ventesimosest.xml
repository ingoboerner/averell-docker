<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Morgante - CANTARE VENTESIMOSESTO</title>
    <author>Luigi Pulci</author>
   </titleStmt>
   <extent>
    <measure unit="stanza">152</measure>
    <measure unit="line">1216</measure>
   </extent>
   <publicationStmt>
    <publisher>UNED University</publisher>
    <idno>Luigi Pulci_morgante-cantare-ventesimosest</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Morgante - CANTARE VENTESIMOSESTO</title>
     <author>Luigi Pulci</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Morgante - CANTARE VENTESIMOSESTO</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Benigno Padre, a questa volta sia</l>
     <l n="2">la tua somma pietà più che mai fosse;</l>
     <l n="3">manda il tuo arcangel con sua compagnia,</l>
     <l n="4">che le spade del Ciel sien fatte rosse:</l>
     <l n="5">ché tanto sangue in Runcisvalle fia</l>
     <l n="6">che correrà pe' fiumi e per le fosse,</l>
     <l n="7">poi che l'ultimo giorno è pur venuto</l>
     <l n="8">che Malagigi ha più tempo temuto.</l>
    </lg>
    <lg n="2">
     <l n="9">O Carlo, omè! quanto sarai meschino</l>
     <l n="10">quando vedrai de' nuovi casi avversi,</l>
     <l n="11">e morto il tuo nipote e paladino!</l>
     <l n="12">O tristi, afflitti, o lamentabil versi!</l>
     <l n="13">O traditor Marsilio saracino,</l>
     <l n="14">or potranno i tuoi inganni alfin vedersi!</l>
     <l n="15">O Ganellon, tosto sarai contento</l>
     <l n="16">d'aver condotto il sezzo tradimento!</l>
    </lg>
    <lg n="3">
     <l n="17">Avea colui che ancor Prometeo piange</l>
     <l n="18">cavato il capo fuor dell'orizonte</l>
     <l n="19">di fuoco e sangue, onde e' parea che Gange</l>
     <l n="20">mostrassi de' cristian le future onte;</l>
     <l n="21">quando appresso si scuopron le falange</l>
     <l n="22">del re Marsilio e de' pagan già a fronte,</l>
     <l n="23">ed apparivan sopra una montagna</l>
     <l n="24">a poco a poco le turbe di Spagna.</l>
    </lg>
    <lg n="4">
     <l n="25">Or chi vedessi al vento gli stendardi</l>
     <l n="26">bianchi, azurri, vermigli e neri e gialli,</l>
     <l n="27">e serpenti e leon, cervieri e pardi,</l>
     <l n="28">e sentissi il tumulto de' cavalli</l>
     <l n="29">e l'annitrir per le tube gagliardi,</l>
     <l n="30">istupefatto sarebbe a guardalli,</l>
     <l n="31">tanti stormenti e vari segni e strani</l>
     <l n="32">si sentiva e scorgeva de' pagani.</l>
    </lg>
    <lg n="5">
     <l n="33">Ma Guottibuoffi, che ne dubitava,</l>
     <l n="34">ch'era un famoso vecchio borgognone,</l>
     <l n="35">ogni dì con Orlando ricordava</l>
     <l n="36">che si facessi altra provisione,</l>
     <l n="37">e tuttavolta il campo rafforzava.</l>
     <l n="38">Orlando, qual si fusse la cagione,</l>
     <l n="39">a questa volta non ci ponea cura,</l>
     <l n="40">e non parea che conosca paura.</l>
    </lg>
    <lg n="6">
     <l n="41">Ulivieri avea il dì dinanzi detto</l>
     <l n="42">che fatto avea molto terribil sogno,</l>
     <l n="43">tanto che messo gli aveva sospetto,</l>
     <l n="44">per che di Daniello avea bisogno.</l>
     <l n="45">Orlando disse: - Chi fa col barletto,</l>
     <l n="46">pensa quel che farebbe con un cogno! -</l>
     <l n="47">ed avea detto in suo linguaggio e tosto,</l>
     <l n="48">onestamente, ch' e' sognava il mosto.</l>
    </lg>
    <lg n="7">
     <l n="49">Credo che Orlando, come antico e saggio,</l>
     <l n="50">cognosceva il suo mal già presso alfine,</l>
     <l n="51">ma non mostrava nel volto il coraggio;</l>
     <l n="52">ed aspettava corona di spine</l>
     <l n="53">omai di Spagna e 'l tributo e l'omaggio;</l>
     <l n="54">e poco vaglion le nostre dottrine,</l>
     <l n="55">però che quando un gran periglio è presso,</l>
     <l n="56">difficil molto è consigliar se stesso.</l>
    </lg>
    <lg n="8">
     <l n="57">La mattina Ulivier per tempo è ito</l>
     <l n="58">in su 'n un monte, e Guottibuoffi v'era,</l>
     <l n="59">che sempre stava la notte assentito</l>
     <l n="60">ed ordinava le guardie ogni sera.</l>
     <l n="61">Intanto, com'io dissi, è comparito</l>
     <l n="62">del re Marsilio già la prima schiera,</l>
     <l n="63">e cognobbe gl'inganni de' pagani,</l>
     <l n="64">che cominciavon già a calare a' piani;</l>
    </lg>
    <lg n="9">
     <l n="65">e disse: - O Guottibuoffi, egli è venuto</l>
     <l n="66">l'ultimo dì per la gloria di Carlo!</l>
     <l n="67">E 'l conte nostro non t'ha mai creduto</l>
     <l n="68">che si voleva il campo rafforzarlo.</l>
     <l n="69">Questo è Marsilio traditore astuto</l>
     <l n="70">che a tradimento viene a ritrovarlo,</l>
     <l n="71">però che segno di pace non parmi</l>
     <l n="72">ch'io veggo a tutti rilucer qua l'armi.</l>
    </lg>
    <lg n="10">
     <l n="73">Or son le profezie di Malagigi</l>
     <l n="74">adempiute per sempre a questa volta!</l>
     <l n="75">Io sento insin di qua tremar Parigi.</l>
     <l n="76">O Ganellon, tu hai pur fatto còlta</l>
     <l n="77">e ristorato Carlo de' servigi! -</l>
     <l n="78">E detto questo, al caval dètte volta</l>
     <l n="79">e scese presto gualoppando il monte,</l>
     <l n="80">e ritornò dove lasciato ha il conte.</l>
    </lg>
    <lg n="11">
     <l n="81">Aveva Orlando strana fantasia</l>
     <l n="82">quella mattina; e veggendo venire</l>
     <l n="83">Ulivier che correva tuttavia,</l>
     <l n="84">gridò da lungi: - Questo che vuol dire? -</l>
     <l n="85">Disse Ulivier: - Mal, per la fede mia!</l>
     <l n="86">Non mi volesti ier sera appena udire:</l>
     <l n="87">Marsilio è qua che t'arreca il tributo</l>
     <l n="88">con l'arme, e 'l mondo è con seco venuto. -</l>
    </lg>
    <lg n="12">
     <l n="89">Tutti i baroni a Orlando dintorno</l>
     <l n="90">furno in un tratto, ed ognun confortava</l>
     <l n="91">che si dovessi sonar presto il corno.</l>
     <l n="92">Orlando presto in sul caval montava</l>
     <l n="93">e Sansonetto, e in sul monte n'andorno;</l>
     <l n="94">e come e' giunse, dintorno guardava,</l>
     <l n="95">e ben cognobbe che Marsilio viene</l>
     <l n="96">per dar tributo di future pene.</l>
    </lg>
    <lg n="13">
     <l n="97">E poi si volse inverso Runcisvalle,</l>
     <l n="98">e pianse la sua gente dolorosa,</l>
     <l n="99">e disse: - O trista, o infortunata valle,</l>
     <l n="100">oggi sarai per sempre sanguinosa! -</l>
     <l n="101">Quivi eran molti già intorno alle spalle,</l>
     <l n="102">e tutti consigliavano una cosa,</l>
     <l n="103">da poi che pure il caso è qui transcorso:</l>
     <l n="104">che si chiamassi col corno soccorso.</l>
    </lg>
    <lg n="14">
     <l n="105">Era salito in su questa montagna</l>
     <l n="106">Astolfo e Berlinghier presto ed Avino,</l>
     <l n="107">e ragguardando ognun per la campagna,</l>
     <l n="108">veggendo tanto popol saracino:</l>
     <l n="109">- Abbi pietà della tua gente magna, -</l>
     <l n="110">dicevan tutti - o franco paladino:</l>
     <l n="111">va' suona il corno quanto puoi più forte,</l>
     <l n="112">ch'ogni cosa è men dura che la morte! -</l>
    </lg>
    <lg n="15">
     <l n="113">Rispose Orlando: - Se venissi adesso</l>
     <l n="114">Cesare, Scipio, Anibale e Marcello</l>
     <l n="115">e Dario e Serse ed Alessandro appresso,</l>
     <l n="116">e Nabucco con tutto il suo drappello,</l>
     <l n="117">e vedessi la Morte innanzi esplesso</l>
     <l n="118">colla falce affilata o col coltello,</l>
     <l n="119">non sonerò perché e' m'aiuti Carlo,</l>
     <l n="120">ché per viltà mai non volli sonarlo. -</l>
    </lg>
    <lg n="16">
     <l n="121">Tornossi adunque con sue gente Orlando,</l>
     <l n="122">e 'l campo fece con gran furia armare:</l>
     <l n="123">per tutto Runcisvalle è ito il bando</l>
     <l n="124">ch'ognun presto a caval debbi montare;</l>
     <l n="125">e Turpin va con la croce segnando,</l>
     <l n="126">e cominciava tutti a confortare</l>
     <l n="127">ch'ognun morissi volentier per Cristo</l>
     <l n="128">e ricordare la passion di Cristo.</l>
    </lg>
    <lg n="17">
     <l n="129">Or chi vedessi il campo armare in fretta,</l>
     <l n="130">certo pietà gliene verrebbe al core,</l>
     <l n="131">come ogni cosa a chi il contrario aspetta</l>
     <l n="132">par che più porti dolcezza o terrore;</l>
     <l n="133">e risonava più d'una trombetta</l>
     <l n="134">per Runcisvalle con certo clangore</l>
     <l n="135">che parea proprio al Giudicio chiamassi</l>
     <l n="136">in Giusaffà, sì che i morti destassi.</l>
    </lg>
    <lg n="18">
     <l n="137">Pensa ch'ognun con gran furore assetti</l>
     <l n="138">quivi i cavalli e sue armi raggruppi,</l>
     <l n="139">e chi gridava e batteva paggetti,</l>
     <l n="140">e tutti sieno occupati i gualuppi;</l>
     <l n="141">ed alcun l'armi al contrario si metti</l>
     <l n="142">e le parole co' fatti avviluppi,</l>
     <l n="143">sì come avvien nelle gran cose spesso,</l>
     <l n="144">gridando: - Arme! Arme! I nimici son presso! -</l>
    </lg>
    <lg n="19">
     <l n="145">Già eran tutti i paladini insieme</l>
     <l n="146">ristretti con Orlando, a consigliare</l>
     <l n="147">della battaglia che ciascun qui teme,</l>
     <l n="148">come e' si debba le gente ordinare.</l>
     <l n="149">Orlando per dolor sospira e geme,</l>
     <l n="150">e non poteva a gnun modo parlare,</l>
     <l n="151">d'aver condotto sì miseramente</l>
     <l n="152">in Runcisvalle a morir la sua gente.</l>
    </lg>
    <lg n="20">
     <l n="153">Ed Ulivier dicea: - Caro cognato,</l>
     <l n="154">meglio era, omè, tu m'avessi creduto!</l>
     <l n="155">Già è più tempo ch'io t'ho predicato</l>
     <l n="156">ch'io avevo Marsilio cognosciuto</l>
     <l n="157">traditor prima che fussi creato;</l>
     <l n="158">e tu credevi e' mandassi il tributo!</l>
     <l n="159">E Carlo aspetta le mummie a San Gianni!</l>
     <l n="160">Di Gan, non credo che nessun s'inganni,</l>
    </lg>
    <lg n="21">
     <l n="161">salvo che lui, poi che gli crede ancora,</l>
     <l n="162">ed ha condotti a questa morte tutti.</l>
     <l n="163">Ma quel Marsilio, se nessun lo ignora,</l>
     <l n="164">fra molti vizii tutti osceni e brutti</l>
     <l n="165">una invidia ha nell'ossa che il divora,</l>
     <l n="166">che si cognosce finalmente a' frutti:</l>
     <l n="167">io l'ho sempre veduto in uno specchio</l>
     <l n="168">un tristo, un doppio, un vil traditor vecchio.</l>
    </lg>
    <lg n="22">
     <l n="169">Malgigi è quel che lo cognosce appunto,</l>
     <l n="170">e mille volte pur te l'ha già detto;</l>
     <l n="171">e che e' dovessi il campo stare in punto</l>
     <l n="172">gridato ho tanto, ch'io n'avea sospetto.</l>
     <l n="173">Non m'hai creduto: ora è quel tempo giunto</l>
     <l n="174">che tanti annunzii tristi hanno predetto;</l>
     <l n="175">ora hai tanto bramato, or mi perdona,</l>
     <l n="176">come nespola in capo la corona. -</l>
    </lg>
    <lg n="23">
     <l n="177">Orlando non rispose a quel che disse</l>
     <l n="178">Ulivier, perché il ver non ha risposta;</l>
     <l n="179">e benché la risposta pur venisse,</l>
     <l n="180">le parole non vengono a sua posta.</l>
     <l n="181">Il campo intanto a ordine si misse,</l>
     <l n="182">e per fare alto a Orlando s'accosta,</l>
     <l n="183">che fece a tutti ordinar collezione;</l>
     <l n="184">poi disse pur questa ultima orazione:</l>
    </lg>
    <lg n="24">
     <l n="185">- S'io avessi pensato il traditore</l>
     <l n="186">Marsilio in questo modo a vicitarmi</l>
     <l n="187">venissi come ingiusto e peccatore,</l>
     <l n="188">io arei preparato i cori e l'armi;</l>
     <l n="189">ma perché sempre gli portai amore,</l>
     <l n="190">credea che così lui dovessi amarmi,</l>
     <l n="191">e che fussi sepolto ogni odio antico:</l>
     <l n="192">ché qualche volta ognun pur torna amico;</l>
    </lg>
    <lg n="25">
     <l n="193">salvo che lui, che per viltà perdona</l>
     <l n="194">e resta pur la mente acerba e cruda.</l>
     <l n="195">Pertanto io gli confermo la corona</l>
     <l n="196">de' traditori, e scuso or Gano e Giuda;</l>
     <l n="197">ch'io non truovo in lui cosa che sia buona,</l>
     <l n="198">ma fa come sparvier che in selva muda,</l>
     <l n="199">che t'assicura e par che e' sia la fede;</l>
     <l n="200">poi, se tu il lasci un tratto, mai non riede.</l>
    </lg>
    <lg n="26">
     <l n="201">Ecco la fede or di Melchisedec,</l>
     <l n="202">un uom che è di più lingue che Babel,</l>
     <l n="203">da dirgli alecsalam salamalec,</l>
     <l n="204">proprio un altro Cain che invidi Abel.</l>
     <l n="205">Ma forse sarò io nuovo Lamec;</l>
     <l n="206">forse lo spirto è quel d'Achitofel,</l>
     <l n="207">forse di Marsia, che s'asconde al cielo</l>
     <l n="208">di corpo in corpo anzi al signor di Delo.</l>
    </lg>
    <lg n="27">
     <l n="209">Or pur chi inganna ognun, anche sé inganna,</l>
     <l n="210">e non sia ignun che a se stesso si celi,</l>
     <l n="211">perché pur se medesimo alfin danna.</l>
     <l n="212">Se voi sarete alla morte fedeli,</l>
     <l n="213">ristoreravvi con la dolce manna</l>
     <l n="214">il Signor vostro degli amari feli;</l>
     <l n="215">e se il pan del dolor mangiato avete,</l>
     <l n="216">stasera in paradiso cenerete,</l>
    </lg>
    <lg n="28">
     <l n="217">come disse quel greco anticamente</l>
     <l n="218">lieto a' suoi già; ma disse: "nello inferno".</l>
     <l n="219">Vedete in su la grata paziente</l>
     <l n="220">Lorenzo, per fruir quel gaudio etterno:</l>
     <l n="221">"Volgi quest'altro!". O giusto amor sì ardente</l>
     <l n="222">che non sentia d'altro foco lo scherno!</l>
     <l n="223">Ché dolce cosa è voluntaria morte</l>
     <l n="224">quando l'anima è in Dio costante e forte.</l>
    </lg>
    <lg n="29">
     <l n="225">Quant'io per me, qual mansueto agnello</l>
     <l n="226">me ne vo come Isac al sacrificio,</l>
     <l n="227">bench'io vegga già fuor tutto il coltello:</l>
     <l n="228">ch'io sento già quello etterno giudicio</l>
     <l n="229">dove fia giudicato il buono e il fello;</l>
     <l n="230">tosto fia ministrato il grande oficio:</l>
     <l n="231">"Venite, benedicti patris mei",</l>
     <l n="232">e nell'inferno discacciati i rei.</l>
    </lg>
    <lg n="30">
     <l n="233">Però, mentre di vita ancor ci avanza,</l>
     <l n="234">perché il fine è quel ch'ogni cosa onora,</l>
     <l n="235">ognun di paladin mostri possanza,</l>
     <l n="236">acciò che il corpo solamente mora;</l>
     <l n="237">ed abbiate buon cor sanza speranza,</l>
     <l n="238">perch'io non so quel che si fia ancora,</l>
     <l n="239">e spesso, ove i rimedii sono scarsi,</l>
     <l n="240">fu a molti salute il desperarsi.</l>
    </lg>
    <lg n="31">
     <l n="241">E' m'incresce che Carlo in sua vecchiezza</l>
     <l n="242">vedrà forse pur fine posto al regno</l>
     <l n="243">di Francia bella e d'ogni gentilezza,</l>
     <l n="244">perch'egli è stato imperator pur degno.</l>
     <l n="245">Ma ciò che sale, alfin vien poi in bassezza;</l>
     <l n="246">tutte cose mortal vanno a un segno:</l>
     <l n="247">mentre l'una sormonta, un'altra cade:</l>
     <l n="248">così fia forse di Cristianitade.</l>
    </lg>
    <lg n="32">
     <l n="249">E increscemi del mio fratel Rinaldo,</l>
     <l n="250">ch'io non lo vegga innanzi alla mia morte</l>
     <l n="251">a punir questo traditor ribaldo;</l>
     <l n="252">e come cosa immaginata forte,</l>
     <l n="253">non posso in un proposito star saldo,</l>
     <l n="254">e par che nella mente mi conforte</l>
     <l n="255">un pensier che mi dica: "Egli è qui presso",</l>
     <l n="256">e guardo ognun ch'io veggo s'egli è desso.</l>
    </lg>
    <lg n="33">
     <l n="257">La cagion perché il corno io non sonai</l>
     <l n="258">è per veder quel che sa far Fortuna;</l>
     <l n="259">non vo' che ignun se ne vanti già mai</l>
     <l n="260">ch'io lo sonassi per viltà nessuna:</l>
     <l n="261">prima fien tenebrosi in cielo i rai,</l>
     <l n="262">prima il sole arà lume dalla luna,</l>
     <l n="263">forse a Marsilio pria trarrò l'orgoglio;</l>
     <l n="264">e con questo pensier sol morir voglio.</l>
    </lg>
    <lg n="34">
     <l n="265">Ed oltra questo, e' nol concede il loco,</l>
     <l n="266">perché da noi a Carlo è tanto spazio</l>
     <l n="267">che il suo soccorso gioverebbe poco.</l>
     <l n="268">Io vo' che Ganellon si facci sazio.</l>
     <l n="269">Ma innanzi che partiti siàn da gioco,</l>
     <l n="270">noi faren di costor sì fatto strazio</l>
     <l n="271">che essemplo sarà al mondo quanto e' dura:</l>
     <l n="272">sì ch'io non ho della morte paura.</l>
    </lg>
    <lg n="35">
     <l n="273">La morte è da temere o la partita</l>
     <l n="274">quando l'anima e 'l corpo muore insieme;</l>
     <l n="275">ma se da cosa finita a infinita</l>
     <l n="276">si va qui in Cielo fra tante diademe,</l>
     <l n="277">questo è cambiar la vita a miglior vita.</l>
     <l n="278">Ora abbiate in Gesù perfetta speme,</l>
     <l n="279">e vita e morte rimettete in Quello</l>
     <l n="280">che salvò da' leoni già Daniello.</l>
    </lg>
    <lg n="36">
     <l n="281">Un filosofo antico, detto Tale,</l>
     <l n="282">la prima cosa ringraziava Iddio</l>
     <l n="283">che fatto l'aveva uom, non animale;</l>
     <l n="284">però, se così fusti e voi ed io,</l>
     <l n="285">consegue or che l'effetto sia mortale;</l>
     <l n="286">dunque è proprio dell'uomo, al parer mio,</l>
     <l n="287">amar quanto conviensi il breve mondo,</l>
     <l n="288">ma sopra tutto il suo Signor giocondo.</l>
    </lg>
    <lg n="37">
     <l n="289">Ricordatevi ognun di que' buon Deci</l>
     <l n="290">c'hanno sol per la patria fatto tanto,</l>
     <l n="291">e molti altri Roman famosi e Greci,</l>
     <l n="292">per lasciar poi nel mondo un piccol vanto:</l>
     <l n="293">del qual fo poco conto e sempre feci</l>
     <l n="294">respetto a conseguir quel regno santo</l>
     <l n="295">dove è Colui che sparse il giusto sangue</l>
     <l n="296">per liberarci dal mortifero angue.</l>
    </lg>
    <lg n="38">
     <l n="297">Non crediate d'Orazio o Curzio sia</l>
     <l n="298">felice il nome come il vostro certo</l>
     <l n="299">perché quello a salute al mondo fia,</l>
     <l n="300">ma l'anima non ha qui premio o merto.</l>
     <l n="301">Mentre ch'io parlo con voi, tuttavia</l>
     <l n="302">mi par tutto veder già il Cielo aperto,</l>
     <l n="303">e gli angeli apparar sù con gran fretta</l>
     <l n="304">il loco che perdé la ingrata setta.</l>
    </lg>
    <lg n="39">
     <l n="305">Io veggo un nuvoletto in aire, un nembo,</l>
     <l n="306">che certo vien per voi di paradiso,</l>
     <l n="307">e già di Miccael si scuopre un lembo,</l>
     <l n="308">tal ch'io non posso contemplarlo fiso;</l>
     <l n="309">parmi vedervi giubilare in grembo</l>
     <l n="310">di quello Amor che tutto applaude in riso,</l>
     <l n="311">come que' padri già nel sen d'Abramo,</l>
     <l n="312">e che tutti già in Ciel felici siamo.</l>
    </lg>
    <lg n="40">
     <l n="313">Però vi do la mia benedizione;</l>
     <l n="314">e come tutti assolverà Turpino,</l>
     <l n="315">è fatta in Ciel la nostra assoluzione. -</l>
     <l n="316">E detto questo, pigliò Vegliantino</l>
     <l n="317">e saltò della terra in su l'arcione,</l>
     <l n="318">e disse: - Andianne al popol saracino! -</l>
     <l n="319">E pianse in sul cavallo amaramente,</l>
     <l n="320">quando e' rivide tutta la sua gente;</l>
    </lg>
    <lg n="41">
     <l n="321">e disse un'altra volta: - O dolorosa</l>
     <l n="322">valle, che presto i nostri casi avversi</l>
     <l n="323">faran per molti secoli famosa,</l>
     <l n="324">tanto sangue convien sopra te versi:</l>
     <l n="325">tu sarai recordata in rima e in prosa.</l>
     <l n="326">Ma se preghi mortal mai giusti fersi,</l>
     <l n="327">Virgine, i servi tuoi ti raccomando,</l>
     <l n="328">e non guardare al peccatore Orlando. -</l>
    </lg>
    <lg n="42">
     <l n="329">Intanto l'arcivescovo segnava</l>
     <l n="330">e tutta quella gente benedisse,</l>
     <l n="331">e dice: - Io vi perdono. - E confortava</l>
     <l n="332">ch'ognun pel suo Gesù lieto morisse.</l>
     <l n="333">Così piangendo l'un l'altro abbracciava,</l>
     <l n="334">e poi la lancia alla coscia si misse;</l>
     <l n="335">e la bandiera innanzi era d'Almonte,</l>
     <l n="336">la qual fue acquistata in Aspramonte.</l>
    </lg>
    <lg n="43">
     <l n="337">Ora ecco la gran ciurma de' pagani</l>
     <l n="338">che Falserone ha presso i suoi stendardi,</l>
     <l n="339">ch'eran tutti calati giù ne' piani;</l>
     <l n="340">e dicea: - Questi Franciosi e Piccardi,</l>
     <l n="341">quando in su' campi saremo alle mani,</l>
     <l n="342">tosto vedren se saranno gagliardi!</l>
     <l n="343">Oggi fia vendicato il mio figliuolo! -</l>
     <l n="344">E minacciava il conte Orlando solo.</l>
    </lg>
    <lg n="44">
     <l n="345">- Io v'ho pur, cavalieri, a tutti detto,</l>
     <l n="346">ognun di questo ammaestrato sia,</l>
     <l n="347">che come Orlando si muove in effetto,</l>
     <l n="348">e' non sia ignun che mi tagli la via:</l>
     <l n="349">io gli trarrò per forza il cuor del petto;</l>
     <l n="350">ognun si scosti, la vendetta è mia,</l>
     <l n="351">ché Ferraù, s'io non ne sono errato,</l>
     <l n="352">degno fu certo d'esser vendicato. -</l>
    </lg>
    <lg n="45">
     <l n="353">E' si sentiva i più stran naccheroni</l>
     <l n="354">e tante busne e corni alla moresca</l>
     <l n="355">che rimbombava per tutti i valloni,</l>
     <l n="356">e par che degli abissi quel suono esca;</l>
     <l n="357">tanti pennacchi, tanti stran pennoni,</l>
     <l n="358">tante divise, la più nuova tresca,</l>
     <l n="359">era cosa a veder per certo oscura,</l>
     <l n="360">e fatto arebbe ' Alessandro paura.</l>
    </lg>
    <lg n="46">
     <l n="361">L'annitrir de' cavalli e il mormorare</l>
     <l n="362">de' pagan che venivan minacciando</l>
     <l n="363">ch'ognun voleva e cristian trangugiare,</l>
     <l n="364">e sopra tutto Falserone Orlando,</l>
     <l n="365">parea quando più forte freme il mare,</l>
     <l n="366">Scilla e Cariddi co' mostri abbaiando;</l>
     <l n="367">e tutta l'aria di polvere è piena</l>
     <l n="368">come si dice del mar della rena.</l>
    </lg>
    <lg n="47">
     <l n="369">Quivi eran Zingani, Arbi e Soriani,</l>
     <l n="370">dello Egitto e dell'India e d'Etiopia,</l>
     <l n="371">e sopra tutto di molti marrani</l>
     <l n="372">che non avevon fede ignuna propia,</l>
     <l n="373">di Barberia, d'altri luoghi lontani;</l>
     <l n="374">ed Alcuin, che questa istoria copia,</l>
     <l n="375">dice che gente di Guascogna v'era:</l>
     <l n="376">pensa che ciurma è questa prima schiera!</l>
    </lg>
    <lg n="48">
     <l n="377">Ed avean pur le più strane armadure</l>
     <l n="378">e i più stran cappellacci quelle genti:</l>
     <l n="379">certe pellacce sopra 'l dosso dure</l>
     <l n="380">di pesci, coccodrilli e di serpenti,</l>
     <l n="381">e mazzafrusti e crave, accette e scure;</l>
     <l n="382">e molti i colpi commettono a' venti</l>
     <l n="383">con dardi ed archi e spuntoni e stambecchi</l>
     <l n="384">e catapulte che cavon gli stecchi.</l>
    </lg>
    <lg n="49">
     <l n="385">Quivi già i campi l'uno all'altro accosto,</l>
     <l n="386">da ogni parte si gridava forte:</l>
     <l n="387">chi vuol lesso Macon, chi l'altro arrosto;</l>
     <l n="388">ognun volea del nimico far torte.</l>
     <l n="389">Dunque vegnamo alla battaglia tosto,</l>
     <l n="390">sì ch'io non tenga in disagio la Morte,</l>
     <l n="391">che con la falce minaccia ed accenna</l>
     <l n="392">ch'io muova presto le lance e la penna.</l>
    </lg>
    <lg n="50">
     <l n="393">Orlando aveva alla sua gente detto:</l>
     <l n="394">- Della battaglia ognun libero sia:</l>
     <l n="395">qui non è cavalier se non perfetto;</l>
     <l n="396">e Miccael vi farà compagnia. -</l>
     <l n="397">Astolfo il primo si mosse in effetto;</l>
     <l n="398">vennegli incontra Arlotto di Soria,</l>
     <l n="399">e l'uno e l'altro abbassò la sua lancia,</l>
     <l n="400">e - Siragozza! - si sentiva e - Francia! -</l>
    </lg>
    <lg n="51">
     <l n="401">Or non ci far questa volta vergogna:</l>
     <l n="402">pòrtati, Astolfo, come paladino!</l>
     <l n="403">attienti al legno forte, e se bisogna,</l>
     <l n="404">abbraccia quel come un tuo nipotino!,</l>
     <l n="405">però che Arlotto sorian non sogna,</l>
     <l n="406">che vien di verso il campo saracino;</l>
     <l n="407">e con sopportazion tutto sia detto</l>
     <l n="408">che invero Astolfo n'aveva difetto;</l>
    </lg>
    <lg n="52">
     <l n="409">tanto che, come la lancia ebbe in resta,</l>
     <l n="410">ed Ulivieri a Orlando dicea:</l>
     <l n="411">- Che sì che Astolfo farà bella festa! -</l>
     <l n="412">In questo tempo allo scudo giugnea</l>
     <l n="413">il saracin con sì fatta tempesta</l>
     <l n="414">che mancò poco che non s'apponea</l>
     <l n="415">a questa volta d'Astolfo il marchese;</l>
     <l n="416">se non che a schembo la lancia lo prese.</l>
    </lg>
    <lg n="53">
     <l n="417">Astolfo ferì lui discretamente,</l>
     <l n="418">perché la lancia alla vista gli appicca;</l>
     <l n="419">e fu quel colpo per modo possente</l>
     <l n="420">ch'un palmo e mezzo di ferro gli ficca,</l>
     <l n="421">e mandò presto fra la morta gente</l>
     <l n="422">l'anima, e 'l corpo di sella gli spicca.</l>
     <l n="423">Adunque Astolfo ha fatto il suo dovuto,</l>
     <l n="424">poi che il pagano e non lui è caduto.</l>
    </lg>
    <lg n="54">
     <l n="425">Allora il franco Angiolin di Baiona</l>
     <l n="426">diceva: - Orlando, io vo' il colpo secondo. -</l>
     <l n="427">E detto questo, un suo giannetto sprona</l>
     <l n="428">che miglior corridor non avea il mondo.</l>
     <l n="429">Vennegli appetto un gran sir di corona,</l>
     <l n="430">molto crudel, di sangue sitibondo,</l>
     <l n="431">Malducco detto, del regno di Frasse;</l>
     <l n="432">e calaron le lance ambo giù basse;</l>
    </lg>
    <lg n="55">
     <l n="433">e l'uno e l'altro poneva al baucco,</l>
     <l n="434">ché l'uno e l'altro di porre è maestro;</l>
     <l n="435">ed Angiolin pel colpo di Malducco</l>
     <l n="436">se n'andò quasi in sul lato sinestro;</l>
     <l n="437">ma non pertanto è il suo valor ristucco;</l>
     <l n="438">e perché e' pose al pagan molto destro,</l>
     <l n="439">gli fe' toccar coll'elmetto la groppa,</l>
     <l n="440">tanto che ruppe del cimier la coppa;</l>
    </lg>
    <lg n="56">
     <l n="441">e se non fusse che trasse il cavallo</l>
     <l n="442">quando e' sentì che il pennacchio lo tocca,</l>
     <l n="443">sì che, traendo, aiutava rizzallo,</l>
     <l n="444">era la corda rasente alla cocca.</l>
     <l n="445">Avino intanto saltava nel ballo:</l>
     <l n="446">la lancia abbassa e 'l corridor suo brocca:</l>
     <l n="447">- Chi meco vuol giostrar - gridando forte</l>
     <l n="448">- venga a trovarmi, e troverrà la morte! -</l>
    </lg>
    <lg n="57">
     <l n="449">Partissi della schiera de' pagani</l>
     <l n="450">re Mazzarigi, un uom molto superbo,</l>
     <l n="451">che confessò la legge de' cristiani</l>
     <l n="452">e rinnegò poi Cristo e 'l Padre e 'l Verbo;</l>
     <l n="453">e come e' furno ristretti alle mani,</l>
     <l n="454">il colpo del pagan fu molto acerbo;</l>
     <l n="455">pure Avin gli rispose con la lancia,</l>
     <l n="456">ma questa volta della morte ciancia.</l>
    </lg>
    <lg n="58">
     <l n="457">Ulivier si fe' innanzi con Rondello,</l>
     <l n="458">ché non potea più star saldo alle mosse.</l>
     <l n="459">Il re Malprimo, come e' vide quello,</l>
     <l n="460">dall'altra parte a rincontra si mosse.</l>
     <l n="461">Or qui, sanza operare altro pennello,</l>
     <l n="462">si cominciono a far le lance rosse,</l>
     <l n="463">e gli scudi e le falde e le corazze</l>
     <l n="464">e le barde a dipigner paonazze.</l>
    </lg>
    <lg n="59">
     <l n="465">Il saracin percoteva il marchese,</l>
     <l n="466">e nello scudo la lancia gli attacca,</l>
     <l n="467">tal che più oltre la punta si stese</l>
     <l n="468">ed una costa del petto gli ammacca,</l>
     <l n="469">ché la corazza o 'l giubbon nol difese;</l>
     <l n="470">ma pur la lancia alla fine si fiacca;</l>
     <l n="471">ed Ulivier di cader consigliossi,</l>
     <l n="472">e in qua ed in là molte volte piegossi.</l>
    </lg>
    <lg n="60">
     <l n="473">Pur la sua gagliardia, la sua fierezza</l>
     <l n="474">non si nascose a questa volta certo,</l>
     <l n="475">ché la sua lancia non si piega o spezza,</l>
     <l n="476">ma tutto quanto lo scudo gli ha aperto,</l>
     <l n="477">e la corazza gli parve una rezza:</l>
     <l n="478">sì che Malprimo si truova deserto,</l>
     <l n="479">ché gli misse nel cor proprio la lancia,</l>
     <l n="480">e mostrò pur le prodezze di Francia.</l>
    </lg>
    <lg n="61">
     <l n="481">Falseron, quando ha veduto cadere</l>
     <l n="482">così sùbito morto del cavallo</l>
     <l n="483">un tal campion, cominciava a temere:</l>
     <l n="484">"Questo è" disse "un miracol sanza fallo;</l>
     <l n="485">qui non si giostra a diminino o viere.</l>
     <l n="486">O Macon, come lasciasti cascallo?";</l>
     <l n="487">e molto fu di tal caso turbato,</l>
     <l n="488">perché Malprimo era il primo stimato.</l>
    </lg>
    <lg n="62">
     <l n="489">Ulivier non si misse nella pressa</l>
     <l n="490">de' saracin, ch'ancor gli duole il petto.</l>
     <l n="491">Intanto in resta la lancia avea messa</l>
     <l n="492">Turpino, e salta che pare un capretto,</l>
     <l n="493">ché non è tempo a cantar or la messa.</l>
     <l n="494">Vennegli incontra Turchion maladetto</l>
     <l n="495">con la sua lancia, con superbia e furia,</l>
     <l n="496">per vendicar di Malprimo la ingiuria;</l>
    </lg>
    <lg n="63">
     <l n="497">e nello scudo alla treccia gli colse</l>
     <l n="498">e ruppel come bambola di specchio,</l>
     <l n="499">sì che dal petto fatica gli tolse.</l>
     <l n="500">Ma Turpin sa ancor l'arte, così vecchio,</l>
     <l n="501">e perché il saracin civettar volse,</l>
     <l n="502">e' gli accoccòe la lancia a un orecchio</l>
     <l n="503">e schiacciò l'elmo e 'l capo come al tordo,</l>
     <l n="504">e in questo modo lo guarì del sordo.</l>
    </lg>
    <lg n="64">
     <l n="505">Orlando aveva nel suo colonnello</l>
     <l n="506">di Normandia quel possente Riccardo</l>
     <l n="507">e Guottibuoffi e 'l conte Anselmo, quello</l>
     <l n="508">che tanto fu questo giorno gagliardo,</l>
     <l n="509">Avolio, Avin, Berlinghieri e 'l fratello</l>
     <l n="510">e Sansonetto e 'l buon duca Egibardo</l>
     <l n="511">e tutti gli altri paladin di Francia,</l>
     <l n="512">gente ch'ognun porterà ben sua lancia.</l>
    </lg>
    <lg n="65">
     <l n="513">Or quando Orlando e la schiera si mosse,</l>
     <l n="514">pensi chi legge che il furore e 'l rombo</l>
     <l n="515">di Vulcan parve la fucina fosse,</l>
     <l n="516">tanto ch'a Giove n'andò sù il rimbombo,</l>
     <l n="517">e Marte credo nel ciel si riscosse;</l>
     <l n="518">e tante lance si calorno a piombo</l>
     <l n="519">ch'un vento par ch'ogni cosa abbattessi</l>
     <l n="520">e il cielo e 'l mondo e l'abbisso cadessi.</l>
    </lg>
    <lg n="66">
     <l n="521">Falseron, ch'avea tanto desiato</l>
     <l n="522">di ritrovarsi alle man con Orlando,</l>
     <l n="523">fu d'un altro proposito mutato</l>
     <l n="524">quando e' lo vide venir furiando</l>
     <l n="525">che Lucifer pareva scatenato:</l>
     <l n="526">"Apollin," disse "io mi ti raccomando:</l>
     <l n="527">non mi lasciar così morire in fretta;</l>
     <l n="528">lasciami far del mio figliuol vendetta".</l>
    </lg>
    <lg n="67">
     <l n="529">Ma come Orlando a Falseron fu presso:</l>
     <l n="530">- O traditor, - gridò di lunge forte</l>
     <l n="531">- questo non è quel che mi fu promesso</l>
     <l n="532">di perdonar di Ferraù la morte!</l>
     <l n="533">Or si cognosce traditore esplesso</l>
     <l n="534">il tuo Marsilio e tutta la sua corte,</l>
     <l n="535">che si vorrebbe con teco impiccarlo!</l>
     <l n="536">Questo è il tributo che s'aspetta a Carlo?</l>
    </lg>
    <lg n="68">
     <l n="537">Non ti vergogni d'avermi tradito</l>
     <l n="538">e dato il bacio come Scariotto,</l>
     <l n="539">quando di Francia ti fusti partito? -</l>
     <l n="540">E non si vide mai crucciato o rotto</l>
     <l n="541">Orlando, quanto quel dì fu sentito.</l>
     <l n="542">Poi lasciava la lancia andar di botto,</l>
     <l n="543">e prese Falserone appunto al petto,</l>
     <l n="544">gridando: - Or chiama il tuo can Macometto! -</l>
    </lg>
    <lg n="69">
     <l n="545">Maraviglia fu grande, al parer mio,</l>
     <l n="546">che gli passò lo scudo, ch'era d'osso</l>
     <l n="547">d'un certo pesce, come piacque a Dio,</l>
     <l n="548">e 'l piastron sotto molto duro e grosso;</l>
     <l n="549">e benché Falseron presto morìo,</l>
     <l n="550">niente della sella si fu mosso,</l>
     <l n="551">tanto che gnun del suo caso s'accorse.</l>
     <l n="552">Orlando col cavallo oltre trascorse;</l>
    </lg>
    <lg n="70">
     <l n="553">poi ritornò, ché volea pur vedere</l>
     <l n="554">di Falseron come la cosa vada,</l>
     <l n="555">ché nel passar non lo vide cadere;</l>
     <l n="556">ma come questo toccòe con la spada,</l>
     <l n="557">sùbito cadde fra' morti a giacere;</l>
     <l n="558">e maraviglia non fu perché e' cada,</l>
     <l n="559">ma perché, come alla terra fu giunto,</l>
     <l n="560">dicon che il corpo disparì in un punto.</l>
    </lg>
    <lg n="71">
     <l n="561">Ora hai tu, Falseron, la tua vendetta</l>
     <l n="562">fatta, e condotto a Siragozza Gano!</l>
     <l n="563">La gente sua vi corse con gran fretta,</l>
     <l n="564">e scesi in terra e distesa la mano,</l>
     <l n="565">l'arme trovoron come quando getta</l>
     <l n="566">il guscio il granchio, ché drento era vano.</l>
     <l n="567">O nuovo caso, o segno, o gran portento,</l>
     <l n="568">quanto Iddio abbi in odio il tradimento!</l>
    </lg>
    <lg n="72">
     <l n="569">Quando i pagan Falseron vidon morto,</l>
     <l n="570">ognuno spazzerebbe la campagna,</l>
     <l n="571">tanto ne preson terrore e sconforto;</l>
     <l n="572">ma d'ogni parte era tesa la ragna,</l>
     <l n="573">ché il re Marsilio, per veder più scorto,</l>
     <l n="574">recato s'era in su l'alta montagna</l>
     <l n="575">e circundava tutta quella valle,</l>
     <l n="576">sì che voltar non potevon le spalle.</l>
    </lg>
    <lg n="73">
     <l n="577">Fecesi innanzi quel corbacchion nero</l>
     <l n="578">che si chiamava tra lor Finadusto,</l>
     <l n="579">con un baston che non era leggiero;</l>
     <l n="580">e sette braccia il pagano era giusto.</l>
     <l n="581">Berlinghier vide venir questo cero,</l>
     <l n="582">e non guardò perché e' fusse gran fusto</l>
     <l n="583">e 'l baston grave e mazzocchiuto e grosso,</l>
     <l n="584">ma con la lancia gli correva addosso.</l>
    </lg>
    <lg n="74">
     <l n="585">Egli aveva una scoglia di testudo,</l>
     <l n="586">questo ghiottone, adattata a suo modo,</l>
     <l n="587">e porta quella al petto per iscudo:</l>
     <l n="588">la lancia il passa, benché e' fussi sodo,</l>
     <l n="589">e tanto il ferro temperato è crudo</l>
     <l n="590">che gli sbarrò della piastra ogni nodo,</l>
     <l n="591">ed un giubbon sì grosso di catarzo</l>
     <l n="592">che non pareva per quello anche scarzo;</l>
    </lg>
    <lg n="75">
     <l n="593">e cacciògli nel petto più che mezzo</l>
     <l n="594">il ferro: benché e' non fusse mortale</l>
     <l n="595">il colpo, pure e' gli dètte riprezzo;</l>
     <l n="596">e se non fusse che il caval misse ale,</l>
     <l n="597">e' non sentia mai più caldo né rezzo;</l>
     <l n="598">ma così tosto non fugge uno strale</l>
     <l n="599">che si diparta da corda di noce,</l>
     <l n="600">come quel presto il portò via veloce.</l>
    </lg>
    <lg n="76">
     <l n="601">Era venuto intanto Gallerano</l>
     <l n="602">con molta gente, ed ha seco Fidasso.</l>
     <l n="603">Or qui comincia a insanguinar più il piano,</l>
     <l n="604">e nuove lance rovinano in basso,</l>
     <l n="605">e fassi innanzi ogni buon capitano.</l>
     <l n="606">Orlando fa come un vento fracasso,</l>
     <l n="607">ed avea sempre appresso il conte Anselmo</l>
     <l n="608">che facea spesso risonar qualch'elmo.</l>
    </lg>
    <lg n="77">
     <l n="609">Ulivieri Altachiara avea ristretta</l>
     <l n="610">e ritornato è già nella battaglia.</l>
     <l n="611">Gualtieri da Mulion quivi si getta,</l>
     <l n="612">e Baldovin come un leon si scaglia.</l>
     <l n="613">Avino, Avolio, Ottone, ognun affetta</l>
     <l n="614">come le rape di questa canaglia,</l>
     <l n="615">Angiolin di Bellanda e Guottibuoffi,</l>
     <l n="616">dando e togliendo di maturi ingoffi.</l>
    </lg>
    <lg n="78">
     <l n="617">Marco e Matteo, ch'ognun dice del Piano</l>
     <l n="618">di San Michele, ed io truovo del Monte,</l>
     <l n="619">per Runcisvalle con la spada in mano</l>
     <l n="620">a molti avevon frappata la fronte.</l>
     <l n="621">Il duca Astolfo non si stava invano,</l>
     <l n="622">e Turpin caccia le pecore al monte.</l>
     <l n="623">Angiolin di Bordea solo era morto</l>
     <l n="624">de' paladin, ma gli fu fatto torto.</l>
    </lg>
    <lg n="79">
     <l n="625">Or lasciam così il campo insieme stretto.</l>
     <l n="626">Non vogliàn noi che ne venga Rinaldo</l>
     <l n="627">alla battaglia col suo Ricciardetto?</l>
     <l n="628">Che ne venìa con un desio sì caldo</l>
     <l n="629">ch'a ogni passo ha domandato e detto</l>
     <l n="630">quel che faceva Marsilio ribaldo;</l>
     <l n="631">ed Astaròt ogni cosa dicea,</l>
     <l n="632">ché la battaglia tuttavia vedea.</l>
    </lg>
    <lg n="80">
     <l n="633">E Ricciardetto si consuma e rode,</l>
     <l n="634">quando sentia la battaglia rinforza</l>
     <l n="635">e d'Ulivieri e d'Orlando alte lode,</l>
     <l n="636">e come il campo de' pagan va ad orza;</l>
     <l n="637">e benché pur dall'un canto ne gode,</l>
     <l n="638">pargli mill'anni mostrar la sua forza</l>
     <l n="639">e ritrovarsi nel mezzo alle busse,</l>
     <l n="640">e gittò l'erba che dètte Milusse.</l>
    </lg>
    <lg n="81">
     <l n="641">E come presso a Runcisvalle sono</l>
     <l n="642">calati giù da' monti Pirenei,</l>
     <l n="643">onde s'udia della battaglia il tuono,</l>
     <l n="644">del suon dell'arme e degli spessi omèi,</l>
     <l n="645">dicea Rinaldo: - Io credo ch'e' sia buono</l>
     <l n="646">(dico così quel ch'io per me farei)</l>
     <l n="647">che s'assaltassi il campo saracino</l>
     <l n="648">in mezzo, dove è quaggiù Bianciardino. -</l>
    </lg>
    <lg n="82">
     <l n="649">Disse Astarotte: - Bianciardino è quello</l>
     <l n="650">che attorno va con quella sopravvesta.</l>
     <l n="651">Noi ce n'andremo ora io e Farferello</l>
     <l n="652">tra le campane, e soneremo a festa</l>
     <l n="653">quando vedren che tu farai macello;</l>
     <l n="654">e Squarciaferro ti si manifesta</l>
     <l n="655">(rogatus rogo, intendi quel ch'io dico)</l>
     <l n="656">che in ogni modo vuole esser tuo amico.</l>
    </lg>
    <lg n="83">
     <l n="657">Non creder nello inferno anche fra noi</l>
     <l n="658">gentilezza non sia: sai che si dice</l>
     <l n="659">che in qualche modo, un proverbio fra voi,</l>
     <l n="660">serba ogni pianta della sua radice</l>
     <l n="661">benché sia tralignato il frutto poi.</l>
     <l n="662">Or non parliam di quel tempo felice...</l>
     <l n="663">Quivi è Marsilio, e qua combatte Orlando.</l>
     <l n="664">Valete in pace. A te mi raccomando. -</l>
    </lg>
    <lg n="84">
     <l n="665">Rinaldo non sapea formar parole</l>
     <l n="666">alla risposta accommodate a quello,</l>
     <l n="667">e ringraziare Astarotte suo vuole,</l>
     <l n="668">e così Squarciaferro e Farferello;</l>
     <l n="669">poi gli rispose: - Astaròt, e' mi duole</l>
     <l n="670">il tuo partir quanto fussi fratello;</l>
     <l n="671">e nell'inferno ti credo che sia</l>
     <l n="672">gentilezza, amicizia e cortesia.</l>
    </lg>
    <lg n="85">
     <l n="673">E se lecito t'è quel ch'io dico ora,</l>
     <l n="674">qualche volta mi torna a rivedere,</l>
     <l n="675">e Squarciaferro e Farferello ancora,</l>
     <l n="676">ch'io penso sol di potervi piacere;</l>
     <l n="677">e quel Signor che la mia legge adora</l>
     <l n="678">prego, se il prego dovessi valere,</l>
     <l n="679">che vi perdoni, e che ciascun si penti,</l>
     <l n="680">ché ristorar non vi posso altrimenti. -</l>
    </lg>
    <lg n="86">
     <l n="681">Disse Astarotte: - Se vuoi ch'io domandi,</l>
     <l n="682">una grazia sol chieggio, qual puoi farmi,</l>
     <l n="683">e poi contento da te me ne mandi:</l>
     <l n="684">tu facci a Malagigi liberarmi,</l>
     <l n="685">e in qualche modo me gli raccomandi;</l>
     <l n="686">però che sempre potrai comandarmi,</l>
     <l n="687">ché di servirti non mi fia fatica;</l>
     <l n="688">e basta solo "Astarotte" tu dica,</l>
    </lg>
    <lg n="87">
     <l n="689">ed io ti sentirò fin dello inferno</l>
     <l n="690">e verrà per mio amor qui Farferello.</l>
     <l n="691">- Io ti sono obligato in sempiterno, -</l>
     <l n="692">disse Rinaldo - e così il mio fratello;</l>
     <l n="693">però, non ch'una lettera, un quaderno</l>
     <l n="694">iscriverrò di buono inchiostro a quello,</l>
     <l n="695">e farà ciò che vorrai Malagigi.</l>
     <l n="696">Pensa s'io posso farti altri servigi.</l>
    </lg>
    <lg n="88">
     <l n="697">E manderògli un messaggier volando,</l>
     <l n="698">e scriverrò della tua cortesia,</l>
     <l n="699">e così farò scrivere a Orlando,</l>
     <l n="700">sì dolce è stata la tua compagnia. -</l>
     <l n="701">Disse Astaròt: - A te mi raccomando. -</l>
     <l n="702">E disparì co' suoi compagni via,</l>
     <l n="703">che parve proprio un baleno sparissi</l>
     <l n="704">e che la terra di sotto s'aprissi.</l>
    </lg>
    <lg n="89">
     <l n="705">In Runcisvalle una certa chiesetta</l>
     <l n="706">era in quel tempo, ch'avea due campane:</l>
     <l n="707">quivi stetton coloro alla veletta</l>
     <l n="708">per ciuffar di quelle anime pagane,</l>
     <l n="709">sparvier tra ramo e ramo aspetta;</l>
     <l n="710">e bisognòe che menassin le mane</l>
     <l n="711">e che battessin tutto 'l giorno l'ali,</l>
     <l n="712">a presentarle a' giudici infernali.</l>
    </lg>
    <lg n="90">
     <l n="713">Pensa quel dì se menoron la coda</l>
     <l n="714">Eaco, il gran Minòs e Rodomanta,</l>
     <l n="715">e quel Satàn se tu credi che e' goda;</l>
     <l n="716">e se Caron nella sua cimba canta,</l>
     <l n="717">rassetta i remi, e la vela rannoda</l>
     <l n="718">col mataffione, e le vele rammanta;</l>
     <l n="719">e se si fece più d'una moresca</l>
     <l n="720">giù nello inferno e taferugia e tresca!</l>
    </lg>
    <lg n="91">
     <l n="721">E così in Ciel si faceva apparecchio</l>
     <l n="722">d'ambrosia e nèttar con celeste manna;</l>
     <l n="723">e perché Pietro alla porta è pur vecchio,</l>
     <l n="724">credo che molto quel giorno s'affanna,</l>
     <l n="725">e converrà ch'egli abbi buono orecchio,</l>
     <l n="726">tanto gridavan quelle anime - Osanna! -</l>
     <l n="727">ch'eran portate dagli angeli in Cielo;</l>
     <l n="728">sì che la barba gli sudava e 'l pelo.</l>
    </lg>
    <lg n="92">
     <l n="729">Or ritorniamo a Rinaldo, che assalta</l>
     <l n="730">il campo in mezzo, e come e' dètte drento,</l>
     <l n="731">sùbito rossa si fece la malta:</l>
     <l n="732">ed arà fatto buono scaltrimento,</l>
     <l n="733">ché, non sapendo Marsilio la falta,</l>
     <l n="734">dubitò nel suo cor di tradimento,</l>
     <l n="735">che non fussi tra lor congiura o setta,</l>
     <l n="736">ché non si può sempre esser savio in fretta.</l>
    </lg>
    <lg n="93">
     <l n="737">Avea Marsilio il suo popol pagano</l>
     <l n="738">e 'l campo ben diviso, ed ordinato</l>
     <l n="739">chi dovessi ferir di mano in mano;</l>
     <l n="740">Rinaldo, ch'ancor questo avea pensato,</l>
     <l n="741">sapea il pericol d'ogni capitano</l>
     <l n="742">che guasto non gli sia l'ordine dato;</l>
     <l n="743">perché e' si vede per esperienzia</l>
     <l n="744">che la battaglia è solo obedienzia:</l>
    </lg>
    <lg n="94">
     <l n="745">"Non ti partir di qui se a te non torno,</l>
     <l n="746">cioè ch'io ti ci truovi, o vivo o morto!".</l>
     <l n="747">"Fa' che tu sia alla bocca del corno</l>
     <l n="748">la tramontana, o nave surta in porto!".</l>
     <l n="749">E perché molti già prevaricorno,</l>
     <l n="750">l'un più che l'altro capitano accorto</l>
     <l n="751">cognobbe del nimico qui il periglio,</l>
     <l n="752">e come savio fe' nuovo consiglio.</l>
    </lg>
    <lg n="95">
     <l n="753">Parve a Marsilio, che stava a vedere,</l>
     <l n="754">che i pagan combattessin co' pagani,</l>
     <l n="755">ché non potea di Rinaldo sapere;</l>
     <l n="756">e bisognò che calassi giù a' piani,</l>
     <l n="757">perché e' vedeva abbaruffar le schiere,</l>
     <l n="758">e non v'è contrassegni di cristiani;</l>
     <l n="759">e disse: "Gano è un malvagio gatto;</l>
     <l n="760">e Bianciardin chi sa quel che s'ha fatto?".</l>
    </lg>
    <lg n="96">
     <l n="761">E dubitò ch'e' non sonassi a doppio,</l>
     <l n="762">perché pure era stato in Francia a Carlo,</l>
     <l n="763">che non avessi arrecato qualche oppio</l>
     <l n="764">e volessi con esso addormentarlo;</l>
     <l n="765">e già sentir gli pareva lo scoppio,</l>
     <l n="766">tanto forte comincia a imaginarlo</l>
     <l n="767">che tradimento nel campo non fosse:</l>
     <l n="768">per la qual cosa a gran furia si mosse.</l>
    </lg>
    <lg n="97">
     <l n="769">Rinaldo, quando Marsilio ha veduto,</l>
     <l n="770">diceva a Ricciardetto: - E' cala il monte.</l>
     <l n="771">Lo star qui tutto sarebbe perduto:</l>
     <l n="772">tempo fia ora a ritrovare il conte. -</l>
     <l n="773">E perché egli era molto combattuto</l>
     <l n="774">da ogni parte, e dinanzi e da fronte,</l>
     <l n="775">e Ricciardetto in qua e in là si scaglia,</l>
     <l n="776">ed urta e rompe la calca e sbaraglia,</l>
    </lg>
    <lg n="98">
     <l n="777">Rinaldo aspetta che il cerchio sia fatto;</l>
     <l n="778">e come e' vede tondo il rigoletto,</l>
     <l n="779">Baiardo fece girare in un tratto,</l>
     <l n="780">ie volle un colpo fare a suo diletto,</l>
     <l n="781">e trasse in modo un rovescio di piatto</l>
     <l n="782">che il capo spicca dal busto di netto</l>
     <l n="783">a venti o più, se chi scrive non erra,</l>
     <l n="784">e caddon tutti i mozziconi in terra.</l>
    </lg>
    <lg n="99">
     <l n="785">E quando e' furon veduti cadere,</l>
     <l n="786">ognun si scosta per la maraviglia,</l>
     <l n="787">e dicevano, alzate le visiere:</l>
     <l n="788">- Chi è costui ch'ogni cosa scompiglia? -</l>
     <l n="789">Rinaldo Orlando voleva vedere</l>
     <l n="790">e inverso il campo girava la briglia</l>
     <l n="791">dove combatte la gente di Francia,</l>
     <l n="792">e tolse a un ch'era appresso la lancia.</l>
    </lg>
    <lg n="100">
     <l n="793">Orlando, quando lo vide venire</l>
     <l n="794">con tanta furia, come e' fu più presso,</l>
     <l n="795">giurato arebbe, al cavallo, allo ardire,</l>
     <l n="796">che fussi certo, come egli era, desso;</l>
     <l n="797">intanto vede il lione scoprire,</l>
     <l n="798">e non capea d'allegrezza in se stesso;</l>
     <l n="799">e fu tanto il desio che il cor disserra</l>
     <l n="800">che cadde quasi del cavallo in terra.</l>
    </lg>
    <lg n="101">
     <l n="801">E Ricciardetto il suo segno ha scoperto,</l>
     <l n="802">ed Ulivieri intanto è quivi giunto,</l>
     <l n="803">e poi che questi ha cognosciuti certo,</l>
     <l n="804">tanto gaudio nel cor sente in un punto</l>
     <l n="805">che gli spirti vital, quel sendo aperto</l>
     <l n="806">e già per l'artarìa di sangue munto,</l>
     <l n="807">usciron quasi della ròcca fora:</l>
     <l n="808">ché spesso avvien ch'uom d'allegrezza mòra.</l>
    </lg>
    <lg n="102">
     <l n="809">Gran festa Orlando alla fine facea,</l>
     <l n="810">ritornato in se stesso, al suo cugino,</l>
     <l n="811">e domandava, e Rinaldo dicea</l>
     <l n="812">de' suoi processi e del lungo cammino,</l>
     <l n="813">e ciò che Malagigi fatto avea;</l>
     <l n="814">ed Ulivier, tornato in suo domìno,</l>
     <l n="815">istupefatto ancor tutto e smarrito,</l>
     <l n="816">Lazzer pareva del sepulcro uscito.</l>
    </lg>
    <lg n="103">
     <l n="817">Il campo de' pagan s'era scostato,</l>
     <l n="818">ché i paladin ristretti erano insieme</l>
     <l n="819">e molto avevon questo danneggiato,</l>
     <l n="820">tanto ch'ognun di lor forza pur teme.</l>
     <l n="821">Orlando mille volte ha rabbracciato</l>
     <l n="822">Rinaldo pure, e d'allegrezza geme,</l>
     <l n="823">e spera ancor di salvar la sua gente</l>
     <l n="824">quando e' ragguarda il suo cugin possente.</l>
    </lg>
    <lg n="104">
     <l n="825">E fece il campo rinfrescare intanto</l>
     <l n="826">e rassettar, ché n'aveva bisogno;</l>
     <l n="827">e poi dicea con Rinaldo da canto:</l>
     <l n="828">- O fratel mio, tanto vederti agogno,</l>
     <l n="829">che quando io t'ho ben rimirato alquanto,</l>
     <l n="830">io penso pur s'io ti parlo qui in sogno.</l>
     <l n="831">Ringrazio il Cielo e più altro non chieggio,</l>
     <l n="832">ché innanzi alla mia morte io ti riveggio.</l>
    </lg>
    <lg n="105">
     <l n="833">Vorrei che tu m'avessi in altro modo</l>
     <l n="834">trovato, a venir qua fin dello Egitto;</l>
     <l n="835">pur tuttavolta di vederti godo</l>
     <l n="836">e par che e' fugga ogni pensiero afflitto.</l>
     <l n="837">E benché io non mi dolga, anche non lodo</l>
     <l n="838">che tu non m'abbi, è tanto tempo, scritto:</l>
     <l n="839">quantunque doppio sia questo conforto,</l>
     <l n="840">vederti vivo ove io pensavo morto.</l>
    </lg>
    <lg n="106">
     <l n="841">- Sappi ch'io t'ho più lettere mandate, -</l>
     <l n="842">disse Rinaldo - e così Ricciardetto;</l>
     <l n="843">ma non sono a buon porto capitate,</l>
     <l n="844">ed ogni cosa quel demòne ha detto.</l>
     <l n="845">Or lasciàn le parole addentellate,</l>
     <l n="846">ché tutto il mondo qua ti veggo appetto.</l>
     <l n="847">Dimmi, cugin, quel che tu vuoi ch'i' faccia,</l>
     <l n="848">ché il tempo è breve e fortuna minaccia.</l>
    </lg>
    <lg n="107">
     <l n="849">- Quel traditor, non dico di Maganza,</l>
     <l n="850">anzi Marsilio, anzi altro Scariotto, -</l>
     <l n="851">rispose Orlando - ci dètte speranza</l>
     <l n="852">di far la pace, e inganno v'era sotto:</l>
     <l n="853">così con questa pitetta leanza</l>
     <l n="854">Carlo aspetta a San Gianni, il sempliciotto,</l>
     <l n="855">ed io qui venni per certo tributo,</l>
     <l n="856">il qual tu vedi in che modo è venuto.</l>
    </lg>
    <lg n="108">
     <l n="857">Poi che tu ti partisti ed io rimasi,</l>
     <l n="858">par che il Ciel sopra me disfoghi ogni ira;</l>
     <l n="859">e' mi sono avvenuti i più stran casi,</l>
     <l n="860">che la Fortuna, che in più modi gira,</l>
     <l n="861">tanti non credo che ne intenda quasi;</l>
     <l n="862">onde l'anima mia sempre sospira,</l>
     <l n="863">ch'io so che mi persegue un gran peccato,</l>
     <l n="864">del qual più tempo è ch'io ho dubitato.</l>
    </lg>
    <lg n="109">
     <l n="865">Da poi in qua ch'io uccisi Don Chiaro,</l>
     <l n="866">non mi poté mai più bene incontrare:</l>
     <l n="867">né creder tu che mi fusse già caro,</l>
     <l n="868">ma il mio signor mi potea comandare.</l>
     <l n="869">Forse quel sangue innocente sì claro</l>
     <l n="870">vendetta debbe or nel Cielo esclamare,</l>
     <l n="871">il qual con Carlo ha conceputo sdegno,</l>
     <l n="872">ché assai dato gli avea d'onore e regno.</l>
    </lg>
    <lg n="110">
     <l n="873">Credo, Rinaldo mio, s'io non m'inganno,</l>
     <l n="874">ch'oggi tutti morremo in questa valle;</l>
     <l n="875">benché tanti pagan prima morranno</l>
     <l n="876">che sempre si dirà di Runcisvalle. -</l>
     <l n="877">Disse Rinaldo: - Non ti dar più affanno.</l>
     <l n="878">Ecco Marsilio che t'è già alle spalle</l>
     <l n="879">con tutto il popol di Serse e di Dario:</l>
     <l n="880">non c'è più tempo a tanto correlario. -</l>
    </lg>
    <lg n="111">
     <l n="881">Marsilio a Bianciardino aveva detto,</l>
     <l n="882">poi ch'egli scese con sua gente al piano:</l>
     <l n="883">- O Bianciardin, tu m'hai messo sospetto.</l>
     <l n="884">Io non lo intendo questo caso strano:</l>
     <l n="885">Orlando è là con la mia gente appetto;</l>
     <l n="886">Rinaldo so ch'è in paese lontano</l>
     <l n="887">ed al presente si truova in Egitto</l>
     <l n="888">con Ricciardetto: così Gan m'ha scritto. -</l>
    </lg>
    <lg n="112">
     <l n="889">Rispose Bianciardin: - Qua son venuti</l>
     <l n="890">due cavalier valenti e bene armati,</l>
     <l n="891">e benché molto gli abbiam combattuti,</l>
     <l n="892">per forza son tra la schiera passati</l>
     <l n="893">e dispariti, e poi non gli ho veduti:</l>
     <l n="894">credo che sieno diavoli incantati,</l>
     <l n="895">ché l'uno e l'altro è paruto invisibile,</l>
     <l n="896">e fatto han quel che non parea possibile.</l>
    </lg>
    <lg n="113">
     <l n="897">E' si vedea sempre in alto le mane</l>
     <l n="898">e in modo le percosse spesseggiare</l>
     <l n="899">che sonavano a doppio due campane.</l>
     <l n="900">Io vidi intorno a questi un cerchio fare,</l>
     <l n="901">e seguir cose che non sono umane,</l>
     <l n="902">ché si sentì una spada fischiare</l>
     <l n="903">d'un certo manrovescio tondo e giusto</l>
     <l n="904">ch'a venti il capo levò dallo imbusto. -</l>
    </lg>
    <lg n="114">
     <l n="905">Per che Marsilio rispondeva allotta:</l>
     <l n="906">- Questi son masnadier di Malagigi.</l>
     <l n="907">Parmi la nostra schiera mal condotta,</l>
     <l n="908">ché innanzi vien la gente di Parigi:</l>
     <l n="909">veggo che il campo fugge in volta rotta. -</l>
     <l n="910">Intanto vien gridando Mazzarigi:</l>
     <l n="911">- Aiuto, presto! Noi siamo a mal porto:</l>
     <l n="912">il campo è rotto, e Falserone è morto! -</l>
    </lg>
    <lg n="115">
     <l n="913">Quando Marsilio udì queste parole,</l>
     <l n="914">si fece a Mazzarigi incontra presto,</l>
     <l n="915">perché di Falseron troppo gli duole,</l>
     <l n="916">e domandava pur: - Che vuol dir questo? -</l>
     <l n="917">Rispose Mazzarigi: - Così vuole</l>
     <l n="918">Macon, che a questa volta è disonesto;</l>
     <l n="919">e per tagliar più le parole corte,</l>
     <l n="920">sappi ch'io fuggo, ed ho drieto la morte.</l>
    </lg>
    <lg n="116">
     <l n="921">Orlando a Falseron tolse la vita,</l>
     <l n="922">e Ricciardetto è venuto e Rinaldo,</l>
     <l n="923">e spezza il ferro, e l'ossa e' nervi trita:</l>
     <l n="924">pensa se 'l campo si può tener saldo!</l>
     <l n="925">Però tutta la gente s'è fuggita. -</l>
     <l n="926">Disse Marsilio: - Becco, can ribaldo,</l>
     <l n="927">o Macon crudelaccio e sanza fede,</l>
     <l n="928">maladetto sia tu e chi ti crede!</l>
    </lg>
    <lg n="117">
     <l n="929">Io non t'adorerò più in Pagania,</l>
     <l n="930">traditor, ghiotto, pien d'ogni magagna!</l>
     <l n="931">Può fare il Ciel che qua Rinaldo sia?</l>
     <l n="932">Tu se' venuto per ogni campagna</l>
     <l n="933">accompagnarlo, come quel Tobia.</l>
     <l n="934">Ora aren noi riavuta la Spagna,</l>
     <l n="935">or sarà vendicato Ferraùe!</l>
     <l n="936">Maladetto sia egli e il Cielo e tue! -</l>
    </lg>
    <lg n="118">
     <l n="937">Era Marsilio un uom che in suo segreto</l>
     <l n="938">credea manco nel Ciel che negli abissi:</l>
     <l n="939">bestemmiator, ma bestemmiava cheto;</l>
     <l n="940">pur questa volta volle ognuno udissi;</l>
     <l n="941">e se fu anche gentile e discreto,</l>
     <l n="942">come in altro cantar già dissi e scrissi,</l>
     <l n="943">io il dico un'altra volta, e parlo retto,</l>
     <l n="944">ché questo non emenda altro defetto:</l>
    </lg>
    <lg n="119">
     <l n="945">ché e' sapeva anche simulare e fignere</l>
     <l n="946">castità, santimonia e devozione,</l>
     <l n="947">e la sua vita per modo dipignere</l>
     <l n="948">che il popol n'ebbe un tempo espettazione.</l>
     <l n="949">Ma perch'io sento la battaglia strignere,</l>
     <l n="950">diciàn che si dolea di Falserone</l>
     <l n="951">e bestemmiava il Ciel devotamente,</l>
     <l n="952">pur come io dissi, in modo ch'ognun sente:</l>
    </lg>
    <lg n="120">
     <l n="953">- Sia maladetto il dì che il conte Gano</l>
     <l n="954">a Siragozza, quel malvagio, venne,</l>
     <l n="955">che mi mostrò di porre il cielo in mano</l>
     <l n="956">dov'io credetti volar sanza penne:</l>
     <l n="957">ché e' mi rendea la Spagna Carlo Mano</l>
     <l n="958">d'accordo, in pace. Oh, quante volte avvenne</l>
     <l n="959">che si ricorda un detto savio antico,</l>
     <l n="960">che l'uomo ha solo il meglio per nimico!</l>
    </lg>
    <lg n="121">
     <l n="961">O Bianciardin, tu mi dicesti tanto,</l>
     <l n="962">allor ch'io vidi la fonte turbare,</l>
     <l n="963">ch'io mi dovessi confortare alquanto,</l>
     <l n="964">però che quel dovea significare</l>
     <l n="965">de' cristian solo il loro ultimo pianto;</l>
     <l n="966">dicesti ch'era il sangue che versare</l>
     <l n="967">e sparger si dovea de' cor cristiani.</l>
     <l n="968">Ma pure alfin sarà quel de' pagani!</l>
    </lg>
    <lg n="122">
     <l n="969">Ed io pur semplicetto fui e folle,</l>
     <l n="970">e non credetti a tanti strani augùri,</l>
     <l n="971">ché qualche deità benigna volle</l>
     <l n="972">ammaestrarmi de' casi futuri</l>
     <l n="973">sanza chiamar gli spirti nelle ampolle</l>
     <l n="974">e i nigromanti, a interpetrare oscuri!</l>
     <l n="975">Omè, che 'l ver m'apparve in chiaro specchio,</l>
     <l n="976">ma troppo a quel ch'i' volli posi orecchio!</l>
    </lg>
    <lg n="123">
     <l n="977">Ed or tra male branche son condotto,</l>
     <l n="978">e Falserone è morto, e più non posso;</l>
     <l n="979">il campo al primo assalto è quasi rotto,</l>
     <l n="980">e so che Carlo a furia sarà mosso,</l>
     <l n="981">ché il tradimento sentirà di botto:</l>
     <l n="982">tanto che tosto Ibero sarà rosso,</l>
     <l n="983">che e' mi par già veder di sangue sozza</l>
     <l n="984">e in pianti e strida ed urla Siragozza. -</l>
    </lg>
    <lg n="124">
     <l n="985">Intanto il gran tumulto de' cristiani</l>
     <l n="986">innanzi s'avea messo a saccomanno</l>
     <l n="987">il campo che fuggiva de' pagani,</l>
     <l n="988">come innanzi a' leon gli armenti fanno</l>
     <l n="989">o spesso in parco i cavriuoli e i dani,</l>
     <l n="990">tal che le grida a' nugoli sù vanno;</l>
     <l n="991">e sopra tutto Rinaldo gli caccia,</l>
     <l n="992">e mentre uccide l'un, l'altro minaccia.</l>
    </lg>
    <lg n="125">
     <l n="993">Quando Marsilio ha veduto venire</l>
     <l n="994">il campo suo così miseramente,</l>
     <l n="995">riprese, come disperato, ardire,</l>
     <l n="996">e innanzi pinse tutta la sua gente,</l>
     <l n="997">e disse: "Io so ch'e' mi convien morire;</l>
     <l n="998">ma qualcun altro sarà ancor dolente!";</l>
     <l n="999">sì che le schiere ambo scontrate sono,</l>
     <l n="1000">e rimbombava in ogni parte il suono.</l>
    </lg>
    <lg n="126">
     <l n="1001">Rinaldo, quando e' fu nella battaglia,</l>
     <l n="1002">gli parve essere in Ciel tra' cherubini</l>
     <l n="1003">tra suoni e canti, e nel mezzo si scaglia,</l>
     <l n="1004">e minacciava que' can saracini:</l>
     <l n="1005">- Tutti sarete straziati, canaglia! -</l>
     <l n="1006">e cominciava a far de' moncherini</l>
     <l n="1007">e mozziconi e uomini da sarti,</l>
     <l n="1008">e spesso appunto faceva due quarti.</l>
    </lg>
    <lg n="127">
     <l n="1009">E così dalla parte de' pagani</l>
     <l n="1010">eran venuti con Marsilio innanzi</l>
     <l n="1011">uomini degni e tanti capitani</l>
     <l n="1012">ch'io non credo con lor molto s'avanzi;</l>
     <l n="1013">e faranno ben contro a' lor sovrani,</l>
     <l n="1014">e insegneranno a' Franciosi i romanzi,</l>
     <l n="1015">forse la solfa della Margherita,</l>
     <l n="1016">ch'ognuno alfin ci lascerà la vita.</l>
    </lg>
    <lg n="128">
     <l n="1017">Bianciardino avea seco Chiariello</l>
     <l n="1018">di Portogallo, un re famoso e forte,</l>
     <l n="1019">Fieramonte di Balzia e il re Fiorello,</l>
     <l n="1020">e Balsamin, che è peggio che la morte,</l>
     <l n="1021">che sarà pe' cristian mortal flagello;</l>
     <l n="1022">e s'io non l'ho più detto, Buiaforte</l>
     <l n="1023">v'era, figliuol già del famoso Veglio,</l>
     <l n="1024">che facea forse a non venirvi il meglio.</l>
    </lg>
    <lg n="129">
     <l n="1025">Brusbacca v'era e il re Margheritonne,</l>
     <l n="1026">e Mattafirro, un feroce pagano,</l>
     <l n="1027">che non si fe' più strazio d'Ateonne</l>
     <l n="1028">quanto costui farà d'ogni cristiano;</l>
     <l n="1029">e non si lasci indrieto Sirionne,</l>
     <l n="1030">che porta un bastonaccio sconcio in mano:</l>
     <l n="1031">questi eran tutti sotto una bandiera</l>
     <l n="1032">di Bianciardin nella seconda schiera.</l>
    </lg>
    <lg n="130">
     <l n="1033">E nella terza schiera vien davante,</l>
     <l n="1034">sotto l'insegna dello iddio Macone,</l>
     <l n="1035">Grandonio e l'Arcaliffa e Balugante</l>
     <l n="1036">in compagnia del re Marsilione,</l>
     <l n="1037">e Zambuger, che ancora è piccol fante</l>
     <l n="1038">e vuol trovarsi al marziale agone,</l>
     <l n="1039">e molti gran baron là della Spagna,</l>
     <l n="1040">tanto che molto è questa schiera magna.</l>
    </lg>
    <lg n="131">
     <l n="1041">E' si vedeva in manco d'un baleno</l>
     <l n="1042">tante lance abbassate che e' parea</l>
     <l n="1043">che tremi sotto a' cavalli il terreno,</l>
     <l n="1044">tanta gente in un tratto si movea.</l>
     <l n="1045">Taccia chi scrisse Canni o Transimeno,</l>
     <l n="1046">ché Marte credo paura n'avea,</l>
     <l n="1047">e Giuppitèr alla ròcca sua cresca</l>
     <l n="1048">a questa volta più d'una bertesca.</l>
    </lg>
    <lg n="132">
     <l n="1049">Orlando disse: - Con Marsilione</l>
     <l n="1050">lasciate a me la battaglia, perch'io</l>
     <l n="1051">lo tratterò come il suo Falserone,</l>
     <l n="1052">e pagherà de' suoi peccati il fio:</l>
     <l n="1053">ché non crede il ribaldo anche in Macone,</l>
     <l n="1054">e spergiurato ha nel Cielo ogni Iddio</l>
     <l n="1055">come vero marran malvagio e fello. -</l>
     <l n="1056">E tuttavolta va cercando quello.</l>
    </lg>
    <lg n="133">
     <l n="1057">Baldovin, che di Gano era figliuolo,</l>
     <l n="1058">nella battaglia è con la spada entrato,</l>
     <l n="1059">e transcorreva a suo modo lo stuolo</l>
     <l n="1060">de' saracin, ch'ognun s'era allargato,</l>
     <l n="1061">tanto che spesso si ritruova solo:</l>
     <l n="1062">della qual cosa e' s'è maravigliato,</l>
     <l n="1063">e non sapeva interpetrare il testo,</l>
     <l n="1064">ché sua prodezza non dovea far questo.</l>
    </lg>
    <lg n="134">
     <l n="1065">Or chi vedessi il conte Anselmo il giorno,</l>
     <l n="1066">cose vedrebbe inaudite e nuove:</l>
     <l n="1067">egli avea sempre assai pagan dintorno,</l>
     <l n="1068">ma poi in un tratto gli mandava altrove;</l>
     <l n="1069">e Sansonetto si faceva adorno</l>
     <l n="1070">per la battaglia di mirabil pruove;</l>
     <l n="1071">e Terigi anche venìa punzecchiando,</l>
     <l n="1072">che si pascea de' rilievi d'Orlando.</l>
    </lg>
    <lg n="135">
     <l n="1073">Ulivier con la spada suona spesso</l>
     <l n="1074">qualche bacino o qualche cemmamella,</l>
     <l n="1075">e quanti saracin vengono appresso,</l>
     <l n="1076">non portavan più oltre le cervella,</l>
     <l n="1077">ché tutte saltan fuor del capo fesso;</l>
     <l n="1078">tanto ch'a molti avanza briglia e sella,</l>
     <l n="1079">ed ognun fugge la furia di Vienna,</l>
     <l n="1080">che con la spada quel dì non accenna.</l>
    </lg>
    <lg n="136">
     <l n="1081">Il valoroso duca d'Inghilterra</l>
     <l n="1082">fece quel dì quel che in molti anni ferno</l>
     <l n="1083">già molti cavalier mastri di guerra.</l>
     <l n="1084">Oh, quanti saracin manda all'inferno!</l>
     <l n="1085">Le strette schiere a sua posta disserra:</l>
     <l n="1086">non si fe' mai di bestie tanto scherno.</l>
     <l n="1087">E Berlinghier ritrovò Finadusto</l>
     <l n="1088">con quel bastone all'usato pur giusto;</l>
    </lg>
    <lg n="137">
     <l n="1089">e benché molto con lui sia pitetto</l>
     <l n="1090">si ricordò della eccellenzia antica,</l>
     <l n="1091">e non potendo ferirlo all'elmetto,</l>
     <l n="1092">perché e' gli aggiugne allo scudo a fatica,</l>
     <l n="1093">alzò la spada insino al gorzaretto;</l>
     <l n="1094">e se tu vuoi, lettor, che il ver si dica,</l>
     <l n="1095">vedrai ch'io non ci levo e non ci abborro:</l>
     <l n="1096">e' levò il capo che parve d'un porro.</l>
    </lg>
    <lg n="138">
     <l n="1097">Era il sangue alto insino alle ginocchia,</l>
     <l n="1098">che correa già per la valle meschina;</l>
     <l n="1099">e Ricciardetto col brando non crocchia</l>
     <l n="1100">e molte volte a traverso sciorina,</l>
     <l n="1101">e spicca i capi come una pannocchia</l>
     <l n="1102">di panìco o di miglio o di saggina,</l>
     <l n="1103">e non poteva a gnun modo star saldo.</l>
     <l n="1104">Pensa quel dì quel che facea Rinaldo!</l>
    </lg>
    <lg n="139">
     <l n="1105">Del Monte a San Michel pose Matteo</l>
     <l n="1106">la lancia alla visiera al re Fiorello,</l>
     <l n="1107">e prese appunto ove egli aveva un neo</l>
     <l n="1108">e riuscì di drieto pel cervello:</l>
     <l n="1109">are' quel colpo atterrato anche Anteo;</l>
     <l n="1110">pensa se cadde in su la terra quello!</l>
     <l n="1111">Non si poteva por più appunto a sesta;</l>
     <l n="1112">benché a molti altri forerà la testa.</l>
    </lg>
    <lg n="140">
     <l n="1113">Aveva il conte Anselmo il giorno seco</l>
     <l n="1114">appresso sempre il buon duca Egibardo,</l>
     <l n="1115">ch'a molti dètte percosse di cieco</l>
     <l n="1116">e spesso corse insino allo stendardo,</l>
     <l n="1117">e disse: - Che di' tu, s'io te lo reco? -</l>
     <l n="1118">e molto fu reputato gagliardo;</l>
     <l n="1119">tanto che il campo in modo spaventava</l>
     <l n="1120">ch'ognun lo fugge come fera brava.</l>
    </lg>
    <lg n="141">
     <l n="1121">E' si vedea, dove combatte Orlando,</l>
     <l n="1122">prima che il busso agli orecchi pervegna</l>
     <l n="1123">della percossa, in sù tornato il brando,</l>
     <l n="1124">come avvien dell'accetta a qualche legna.</l>
     <l n="1125">E Turpin più non veniva segnando</l>
     <l n="1126">col granchio in man, ma con la spada segna,</l>
     <l n="1127">ché non è tempo la croce or si mostri,</l>
     <l n="1128">e infilza saracin per paternostri.</l>
    </lg>
    <lg n="142">
     <l n="1129">Gualtieri da Mulion pareva un drago,</l>
     <l n="1130">e Guottibuoffi non volea fuggire,</l>
     <l n="1131">ma con la spada va crescendo il lago</l>
     <l n="1132">e cerca sol come e' possi morire.</l>
     <l n="1133">Ognun più che 'l tafàn di sangue è vago,</l>
     <l n="1134">sì che quel verso si poteva dire</l>
     <l n="1135">per la battaglia e pel crudele scempio:</l>
     <l n="1136">"Sangue sitisti, ed io di sangue t'empio".</l>
    </lg>
    <lg n="143">
     <l n="1137">Angiolin di Baiona e di Bellanda</l>
     <l n="1138">ognun feriva molto ardito e franco;</l>
     <l n="1139">Ottone il campo scorrea d'ogni banda;</l>
     <l n="1140">Avin non si tenea la spada al fianco;</l>
     <l n="1141">Rinaldo tanti a Astarotte ne manda</l>
     <l n="1142">ch'egli è già tutto trafelato e stanco;</l>
     <l n="1143">Avolio e Marco e 'l possente Riccardo</l>
     <l n="1144">ognun parea come egli era gagliardo.</l>
    </lg>
    <lg n="144">
     <l n="1145">La battaglia veniva rinforzando,</l>
     <l n="1146">e in ogni parte apparisce la Morte.</l>
     <l n="1147">E mentre in qua e in là combatte, Orlando</l>
     <l n="1148">un tratto a caso trovò Buiaforte</l>
     <l n="1149">e in su la testa gli dètte col brando;</l>
     <l n="1150">e perché l'elmo è temperato forte</l>
     <l n="1151">o forse incantato era, al colpo ha retto;</l>
     <l n="1152">ma della testa gli balzò di netto.</l>
    </lg>
    <lg n="145">
     <l n="1153">Orlando prese costui per le chiome</l>
     <l n="1154">e disse: - Dimmi, se non ch'io t'uccido,</l>
     <l n="1155">di questo tradimento appunto e come,</l>
     <l n="1156">e se tu il di', della morte ti fido;</l>
     <l n="1157">e vo' che tu mi dica presto il nome. -</l>
     <l n="1158">Onde il pagan rispose con gran grido:</l>
     <l n="1159">- Aspetta!... Buiaforte... io te lo dico...</l>
     <l n="1160">della Montagna, del Veglio tuo amico. -</l>
    </lg>
    <lg n="146">
     <l n="1161">Orlando, quando intese il giovinetto,</l>
     <l n="1162">sùbito al padre suo raffigurollo:</l>
     <l n="1163">lasciò la chioma, e poi l'abbracciò stretto</l>
     <l n="1164">per tenerezza, e coll'elmo baciollo,</l>
     <l n="1165">e disse: - O Buiaforte, il vero hai detto:</l>
     <l n="1166">il Veglio mio! - e da canto tirollo:</l>
     <l n="1167">- Di questo tradimento dimmi appunto,</l>
     <l n="1168">poi che così la fortuna m'ha giunto.</l>
    </lg>
    <lg n="147">
     <l n="1169">Ma ben ti dico, per la fede mia,</l>
     <l n="1170">che di combatter con mia gente hai torto,</l>
     <l n="1171">e so che il padre tuo, dovunque sia,</l>
     <l n="1172">non ti perdona questo, così morto. -</l>
     <l n="1173">Buiaforte piangeva tuttavia;</l>
     <l n="1174">poi disse: - Orlando mio, datti conforto!</l>
     <l n="1175">Il mio signore a forza qua mi manda,</l>
     <l n="1176">ed obbedir convien quel ch'e' comanda.</l>
    </lg>
    <lg n="148">
     <l n="1177">Io son della mia patria sbandeggiato;</l>
     <l n="1178">Marsilio in corte sua m'ha ritenuto</l>
     <l n="1179">e promesso rimettermi in istato:</l>
     <l n="1180">io vo cercando consiglio ed aiuto,</l>
     <l n="1181">poi ch'io sono da ognuno abandonato,</l>
     <l n="1182">e per questa cagion qua son venuto;</l>
     <l n="1183">e bench'i' mostri far grande schermaglia,</l>
     <l n="1184">non ho morto nessun nella battaglia.</l>
    </lg>
    <lg n="149">
     <l n="1185">Io t'ho tanto per fama ricordare</l>
     <l n="1186">sentito a tutto il mondo, che nel core</l>
     <l n="1187">sempre poi t'ebbi, e mi puoi comandare,</l>
     <l n="1188">e so del padre mio l'antico amore.</l>
     <l n="1189">Del tradimento, tu tel puoi pensare:</l>
     <l n="1190">sai che Gano e Marsilio è traditore;</l>
     <l n="1191">e so per discrezion tu intendi bene</l>
     <l n="1192">che tanta gente per tua morte viene.</l>
    </lg>
    <lg n="150">
     <l n="1193">E Baldovin di Marsilio ha la vesta,</l>
     <l n="1194">ché così il vostro Gano ha ordinato:</l>
     <l n="1195">vedi che ignun non gli pon lancia in resta,</l>
     <l n="1196">ché il signor nostro ce l'ha comandato. -</l>
     <l n="1197">Disse Orlando: - Rimetti l'elmo in testa</l>
     <l n="1198">e torna alla battaglia al modo usato.</l>
     <l n="1199">Vedren che seguirà; tanto ti dico:</l>
     <l n="1200">ch'io t'arò sempre, come il Veglio, amico. -</l>
    </lg>
    <lg n="151">
     <l n="1201">Poi disse: - Aspetta un poco, intendi saldo,</l>
     <l n="1202">che non ti punga qualche strana ortica:</l>
     <l n="1203">sappi ch'egli è nella zuffa Rinaldo:</l>
     <l n="1204">guarda che il nome per nulla non dica,</l>
     <l n="1205">che non dicessi in quella furia caldo:</l>
     <l n="1206">"Dunque tu se' dalla parte nimica?";</l>
     <l n="1207">sì che tu giuochi netto, destro e largo,</l>
     <l n="1208">ché ti bisogna aver qui gli occhi d'Argo. -</l>
    </lg>
    <lg n="152">
     <l n="1209">Rispose Buiaforte: - Bene hai detto.</l>
     <l n="1210">Se la battaglia passerà a tuo modo,</l>
     <l n="1211">ti mosterrò che amico son perfetto</l>
     <l n="1212">come fu il padre mio, ch'ancor ne godo. -</l>
     <l n="1213">Ma perché il tempo a tante cose è stretto,</l>
     <l n="1214">noi faren punto alla materia e nodo,</l>
     <l n="1215">che sarà piena d'angoscia e di pianto,</l>
     <l n="1216">con l'aiuto del Ciel, nell'altro canto.</l>
    </lg>
   </lg>
  </body>
 </text>
</TEI>