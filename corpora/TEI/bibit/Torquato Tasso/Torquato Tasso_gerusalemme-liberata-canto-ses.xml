<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Gerusalemme liberata - CANTO SESTO</title>
    <author>Torquato Tasso</author>
   </titleStmt>
   <extent>
    <measure unit="stanza">114</measure>
    <measure unit="line">912</measure>
   </extent>
   <publicationStmt>
    <publisher>UNED University</publisher>
    <idno>Torquato Tasso_gerusalemme-liberata-canto-ses</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Gerusalemme liberata - CANTO SESTO</title>
     <author>Torquato Tasso</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Gerusalemme liberata - CANTO SESTO</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Ma d'altra parte l'assediate genti </l>
     <l n="2">speme miglior conforta e rassecura, </l>
     <l n="3">ch'oltra il cibo raccolto altri alimenti </l>
     <l n="4">son lor dentro portati a notte oscura, </l>
     <l n="5">e han munite d'arme e d'instrumenti </l>
     <l n="6">di guerra verso l'Aquilon le mura, </l>
     <l n="7">che d'altezza accresciute e sode e grosse </l>
     <l n="8">non mostran di temer d'urti o di scosse. </l>
    </lg>
    <lg n="2">
     <l n="9">E 'l re pur sempre queste parti e quelle </l>
     <l n="10">lor fa inalzare e rafforzare i fianchi, </l>
     <l n="11">o l'aureo sol risplenda od a le stelle </l>
     <l n="12">ed a la luna il fosco ciel s'imbianchi; </l>
     <l n="13">e in far continuamente arme novelle </l>
     <l n="14">sudano i fabri affaticati e stanchi. </l>
     <l n="15">In sì fatto apparecchio intolerante </l>
     <l n="16">a lui se 'n venne, e ragionolli Argante: </l>
    </lg>
    <lg n="3">
     <l n="17">– E insino a quando ci terrai prigioni </l>
     <l n="18">fra queste mura in vile assedio e lento? </l>
     <l n="19">Odo ben io stridere incudi, e suoni </l>
     <l n="20">d'elmi e di scudi e di corazze sento, </l>
     <l n="21">ma non veggio a qual uso; e quei ladroni </l>
     <l n="22">scorrono i campi e i borghi a lor talento, </l>
     <l n="23">né v'è di noi chi mai lor passo arresti, </l>
     <l n="24">né tromba che dal sonno almen gli desti. </l>
    </lg>
    <lg n="4">
     <l n="25">A lor né i prandi mai turbati e rotti, </l>
     <l n="26">né molestate son le cene liete, </l>
     <l n="27">anzi egualmente i dì lunghi e le notti </l>
     <l n="28">traggon con securezza e con quiete. </l>
     <l n="29">Voi da i disagi e da la fame indotti </l>
     <l n="30">a darvi vinti a lungo andar sarete </l>
     <l n="31">od a morirne qui, come codardi, </l>
     <l n="32">quando d'Egitto pur l'aiuto tardi. </l>
    </lg>
    <lg n="5">
     <l n="33">Io per me non vuo' già ch'ignobil morte </l>
     <l n="34">i giorni miei d'oscuro oblio ricopra, </l>
     <l n="35">né vuo' ch'al novo dì fra queste porte </l>
     <l n="36">l'alma luce del sol chiuso mi scopra. </l>
     <l n="37">Di questo viver mio faccia la sorte </l>
     <l n="38">quel che già stabilito è là di sopra; </l>
     <l n="39">non farà già che senza oprar la spada </l>
     <l n="40">inglorioso e invendicato io cada. </l>
    </lg>
    <lg n="6">
     <l n="41">Ma quando pur del valor vostro usato </l>
     <l n="42">così non fosse in voi spento ogni seme, </l>
     <l n="43">non di morir pugnando ed onorato, </l>
     <l n="44">ma di vita e di palma anco avrei speme. </l>
     <l n="45">A incontrare i nemici e 'l nostro fato </l>
     <l n="46">andianne pur deliberati insieme, </l>
     <l n="47">ché spesso avien che ne' maggior perigli </l>
     <l n="48">sono i più audaci gli ottimi consigli. </l>
    </lg>
    <lg n="7">
     <l n="49">Ma se nel troppo osar tu non isperi, </l>
     <l n="50">né sei d'uscir con ogni squadra ardito, </l>
     <l n="51">procura almen che sia per duo guerrieri </l>
     <l n="52">questo tuo gran litigio or difinito. </l>
     <l n="53">E perch'accetti ancor più volentieri </l>
     <l n="54">il capitan de' Franchi il nostro invito, </l>
     <l n="55">l'arme egli scelga e 'l suo vantaggio toglia, </l>
     <l n="56">e le condizion formi a sua voglia. </l>
    </lg>
    <lg n="8">
     <l n="57">Ché se 'l nemico avrà due mani ed una </l>
     <l n="58">anima solo, ancor ch'audace e fera, </l>
     <l n="59">temer non déi, per isciagura alcuna, </l>
     <l n="60">che la ragion da me difesa pèra. </l>
     <l n="61">Pote in vece di fato e di fortuna </l>
     <l n="62">darti la destra mia vittoria intera, </l>
     <l n="63">ed a te se medesma or porge in pegno </l>
     <l n="64">che se 'l confidi in lei salvo è il tuo regno. – </l>
    </lg>
    <lg n="9">
     <l n="65">Tacque e rispose il re: – Giovene ardente, </l>
     <l n="66">se ben me vedi in grave età senile, </l>
     <l n="67">non sono al ferro queste man sì lente, </l>
     <l n="68">né sì quest'alma è neghittosa e vile </l>
     <l n="69">ch'anzi morir volesse ignobilmente </l>
     <l n="70">che di morte magnanima e gentile, </l>
     <l n="71">quando io temenza avessi o dubbio alcuno </l>
     <l n="72">de' disagi ch'annunzii e del digiuno. </l>
    </lg>
    <lg n="10">
     <l n="73">Cessi Dio tanta infamia! Or quel ch'ad arte </l>
     <l n="74">nascondo altrui, vuo' ch'a te sia palese. </l>
     <l n="75">Soliman di Nicea, che brama in parte </l>
     <l n="76">di vendicar le ricevute offese, </l>
     <l n="77">de gli Arabi le schiere erranti e sparte </l>
     <l n="78">raccolte ha fin dal libico paese, </l>
     <l n="79">e i nemici assalendo a l'aria nera </l>
     <l n="80">darne soccorso e vettovaglia spera. </l>
    </lg>
    <lg n="11">
     <l n="81">Tosto fia che qui giunga; or se fra tanto </l>
     <l n="82">son le nostre castella oppresse e serve, </l>
     <l n="83">non ce ne caglia, pur che 'l regal manto </l>
     <l n="84">e la mia nobil reggia io mi conserve. </l>
     <l n="85">Tu l'ardimento e questo ardore alquanto </l>
     <l n="86">tempra, per Dio, che 'n te soverchio ferve, </l>
     <l n="87">ed opportuna la stagion aspetta </l>
     <l n="88">a la tua gloria ed a la mia vendetta. </l>
    </lg>
    <lg n="12">
     <l n="89">Forse sdegnossi il saracino audace, </l>
     <l n="90">ch'era di Solimano emulo antico, </l>
     <l n="91">sì amaramente ora d'udir gli spiace </l>
     <l n="92">che tanto se 'n prometta il rege amico. </l>
     <l n="93">– A tuo senno – risponde – e guerra e pace </l>
     <l n="94">farai, signor: nulla di ciò più dico. </l>
     <l n="95">S'indugi pure, e Soliman s'attenda; </l>
     <l n="96">ei, che perdé il suo regno, il tuo difenda. </l>
    </lg>
    <lg n="13">
     <l n="97">Vengane a te quasi celeste messo, </l>
     <l n="98">liberator del popolo pagano, </l>
     <l n="99">ch'io, quanto a me, bastar credo a me stesso, </l>
     <l n="100">e sol vuo' libertà da questa mano. </l>
     <l n="101">Or nel riposo altrui siami concesso </l>
     <l n="102">ch'io ne discenda a guerreggiar nel piano: </l>
     <l n="103">privato cavalier, non tuo campione, </l>
     <l n="104">verrò co' Franchi a singolar tenzone. – </l>
    </lg>
    <lg n="14">
     <l n="105">Replica il re: – Se ben l'ire e la spada </l>
     <l n="106">dovresti riserbare a miglior uso, </l>
     <l n="107">che tu sfidi però, se ciò t'aggrada, </l>
     <l n="108">alcun guerrier nemico, io non ricuso. – </l>
     <l n="109">Così gli disse, ed ei punto non bada: </l>
     <l n="110">– Va' – dice ad un araldo – or colà giuso, </l>
     <l n="111">ed al duce de' Franchi, udendo l'oste, </l>
     <l n="112">fa' queste mie non picciole proposte: </l>
    </lg>
    <lg n="15">
     <l n="113">ch'un cavalier, che d'appiattarsi in questo </l>
     <l n="114">forte cinto di muri a sdegno prende, </l>
     <l n="115">brama di far con l'armi or manifesto </l>
     <l n="116">quanto la sua possanza oltra si stende; </l>
     <l n="117">e ch'a duello di venirne è presto </l>
     <l n="118">nel pian ch'è fra le mura e l'alte tende </l>
     <l n="119">per prova di valore, e che disfida </l>
     <l n="120">qual più de' Franchi in sua virtù si fida; </l>
    </lg>
    <lg n="16">
     <l n="121">e che non solo è di pugnare accinto </l>
     <l n="122">e con uno e con duo del campo ostile, </l>
     <l n="123">ma dopo il terzo, il quarto accetta e 'l quinto, </l>
     <l n="124">sia di vulgare stirpe o di gentile: </l>
     <l n="125">dia, se vuol, la franchigia, e serva il vinto </l>
     <l n="126">al vincitor come di guerra è stile. – </l>
     <l n="127">Così gli impose, ed ei vestissi allotta </l>
     <l n="128">la purpurea de l'arme aurata cotta. </l>
    </lg>
    <lg n="17">
     <l n="129">E poi che giunse a la regal presenza </l>
     <l n="130">del principe Goffredo e de' baroni, </l>
     <l n="131">chiese: – O signore, a i messaggier licenza </l>
     <l n="132">dassi tra voi di liberi sermoni? – </l>
     <l n="133">– Dassi, – rispose il capitano – e senza </l>
     <l n="134">alcun timor la tua proposta esponi. – </l>
     <l n="135">Riprese quegli: – Or si parrà se grata </l>
     <l n="136">o formidabil fia l'alta ambasciata. – </l>
    </lg>
    <lg n="18">
     <l n="137">E seguì poscia, e la difesa espose </l>
     <l n="138">con parole magnifiche ed altere. </l>
     <l n="139">Fremer s'udiro, e si mostràr sdegnose </l>
     <l n="140">al suo parlar quelle feroci schiere; </l>
     <l n="141">e senza indugio il pio Buglion rispose: </l>
     <l n="142">– Dura impresa intraprende il cavaliere; </l>
     <l n="143">e tosto io creder vuo' che glie ne incresca </l>
     <l n="144">sì che d'uopo non fia che 'l quinto n'esca. </l>
    </lg>
    <lg n="19">
     <l n="145">Ma venga in prova pur, che d'ogn'oltraggio </l>
     <l n="146">gli offero campo libero e securo; </l>
     <l n="147">e seco pugnerà senza vantaggio </l>
     <l n="148">alcun de' miei campioni, e così giuro. – </l>
     <l n="149">Tacque, e tornò il re d'arme al suo viaggio </l>
     <l n="150">per l'orme ch'al venir calcate furo, </l>
     <l n="151">e non ritenne il frettoloso passo </l>
     <l n="152">sin che non diè risposta al fier circasso. </l>
    </lg>
    <lg n="20">
     <l n="153">– Armati, – dice – alto signor; che tardi? </l>
     <l n="154">la disfida accettata hanno i cristiani, </l>
     <l n="155">e d'affrontarsi teco i men gagliardi </l>
     <l n="156">mostran desio, non che i guerrier soprani. </l>
     <l n="157">E mille i' vidi minacciosi sguardi, </l>
     <l n="158">e mille al ferro apparecchiate mani: </l>
     <l n="159">loco securo il duce a te concede. – </l>
     <l n="160">Così gli dice; e l'arme esso richiede, </l>
    </lg>
    <lg n="21">
     <l n="161">e se ne cinge intorno e impaziente </l>
     <l n="162">di scenderne s'affretta a la campagna. </l>
     <l n="163">Disse a Clorinda il re, ch'era presente: </l>
     <l n="164">– Giusto non è ch'ei vada e tu rimagna. </l>
     <l n="165">Mille dunque con te di nostra gente </l>
     <l n="166">prendi in sua securezza, e l'accompagna; </l>
     <l n="167">ma vada inanzi a giusta pugna ei solo, </l>
     <l n="168">te lunge alquanto a lui ritien lo stuolo. – </l>
    </lg>
    <lg n="22">
     <l n="169">Tacque ciò detto; e poi che furo armati, </l>
     <l n="170">quei del chiuso n'uscivano a l'aperto, </l>
     <l n="171">e giva inanzi Argante e de gli usati </l>
     <l n="172">arnesi in su 'l cavallo era coperto. </l>
     <l n="173">Loco fu tra le mura e gli steccati </l>
     <l n="174">che nulla avea di diseguale e d'erto: </l>
     <l n="175">ampio e capace, e parea fatto ad arte </l>
     <l n="176">perch'egli fosse altrui campo di Marte. </l>
    </lg>
    <lg n="23">
     <l n="177">Ivi solo discese, ivi fermosse </l>
     <l n="178">in vista de' nemici il fero Argante, </l>
     <l n="179">per gran cor, per gran corpo e per gran posse </l>
     <l n="180">superbo e minaccievole in sembiante, </l>
     <l n="181">qual Encelado in Flegra, o qual mostrosse </l>
     <l n="182">ne l'ima valle il filisteo gigante; </l>
     <l n="183">ma pur molti di lui tema non hanno, </l>
     <l n="184">ch'anco quanto sia forte a pien non sanno. </l>
    </lg>
    <lg n="24">
     <l n="185">Alcun però, dal pio Goffredo eletto </l>
     <l n="186">come il miglior, ancor non è fra molti. </l>
     <l n="187">Ben si vedean con desioso affetto </l>
     <l n="188">tutti gli occhi in Tancredi esser rivolti, </l>
     <l n="189">e dichiarato infra i miglior perfetto </l>
     <l n="190">dal favor manifesto era de' volti; </l>
     <l n="191">e s'udia non oscuro anco il bisbiglio, </l>
     <l n="192">e l'approvava il capitan co 'l ciglio. </l>
    </lg>
    <lg n="25">
     <l n="193">Già cedea ciascun altro, e non secreto </l>
     <l n="194">era il volere omai del pio Buglione: </l>
     <l n="195">– Vanne, – a lui disse – a te l'uscir non vieto, </l>
     <l n="196">e reprimi il furor di quel fellone. – </l>
     <l n="197">E tutto in volto baldanzoso e lieto </l>
     <l n="198">per sì alto giudizio, il fer garzone </l>
     <l n="199">a lo scudier chiedea l'elmo e 'l cavallo, </l>
     <l n="200">poi seguito da molti uscia del vallo. </l>
    </lg>
    <lg n="26">
     <l n="201">Ed a quel largo pian fatto vicino, </l>
     <l n="202">ov'Argante l'attende, anco non era, </l>
     <l n="203">quando in leggiadro aspetto e pellegrino </l>
     <l n="204">s'offerse a gli occhi suoi l'alta guerriera. </l>
     <l n="205">Bianche via più che neve in giogo alpino </l>
     <l n="206">avea le sopraveste, e la visiera </l>
     <l n="207">alta tenea dal volto; e sovra un'erta, </l>
     <l n="208">tutta, quanto ella è grande, era scoperta. </l>
    </lg>
    <lg n="27">
     <l n="209">Già non mira Tancredi ove il circasso </l>
     <l n="210">la spaventosa fronte al cielo estolle, </l>
     <l n="211">ma move il suo destrier con lento passo, </l>
     <l n="212">volgendo gli occhi ov'è colei su 'l colle; </l>
     <l n="213">poscia immobil si ferma, e pare un sasso: </l>
     <l n="214">gelido tutto fuor, ma dentro bolle. </l>
     <l n="215">Sol di mirar s'appaga, e di battaglia </l>
     <l n="216">sembiante fa che poco or più gli caglia. </l>
    </lg>
    <lg n="28">
     <l n="217">Argante, che non vede alcun ch'in atto </l>
     <l n="218">dia segno ancor d'apparecchiarsi in giostra: </l>
     <l n="219">– Da desir di contesa io qui fui tratto; – </l>
     <l n="220">grida – or chi viene inanzi, e meco giostra? – </l>
     <l n="221">L'altro, attonito quasi e stupefatto, </l>
     <l n="222">pur là s'affissa e nulla udir ben mostra. </l>
     <l n="223">Ottone inanzi allor spinge il destriero, </l>
     <l n="224">e ne l'arringo vòto entrò primiero. </l>
    </lg>
    <lg n="29">
     <l n="225">Questi un fu di color cui dianzi accese </l>
     <l n="226">di gir contra il pagano alto desio; </l>
     <l n="227">pur cedette a Tancredi, e 'n sella ascese </l>
     <l n="228">fra gli altri che seguìrlo e seco uscio. </l>
     <l n="229">Or veggendo sue voglie altrove intese </l>
     <l n="230">e starne lui quasi al pugnar restio, </l>
     <l n="231">prende, giovene audace e impaziente, </l>
     <l n="232">l'occasione offerta avidamente; </l>
    </lg>
    <lg n="30">
     <l n="233">e veloce così che tigre o pardo </l>
     <l n="234">va men ratto talor per la foresta, </l>
     <l n="235">corre a ferire il saracin gagliardo, </l>
     <l n="236">che d'altra parte la lancia arresta. </l>
     <l n="237">Si scote allor Tancredi, e dal suo tardo </l>
     <l n="238">pensier, quasi da un sonno, al fin si desta, </l>
     <l n="239">e grida ei ben: – La pugna è mia; rimanti. – </l>
     <l n="240">Ma troppo Ottone è già trascorso inanti. </l>
    </lg>
    <lg n="31">
     <l n="241">Onde si ferma; e d'ira e di dispetto </l>
     <l n="242">avampa dentro, e fuor qual fiamma è rosso, </l>
     <l n="243">perch'ad onta si reca ed a difetto </l>
     <l n="244">ch'altri si sia primiero in giostra mosso. </l>
     <l n="245">Ma intanto a mezzo al corso in su l'elmetto </l>
     <l n="246">dal giovin forte è il saracin percosso; </l>
     <l n="247">egli a l'incontro a lui co 'l ferro nudo </l>
     <l n="248">fende l'usbergo, e pria rompe lo scudo. </l>
    </lg>
    <lg n="32">
     <l n="249">Cade il cristiano, e ben è il colpo acerbo, </l>
     <l n="250">poscia ch'avien che da l'arcion lo svella. </l>
     <l n="251">Ma il pagan di più forza e di più nerbo </l>
     <l n="252">non cade già, né pur si torce in sella; </l>
     <l n="253">indi con dispettoso atto superbo </l>
     <l n="254">sovra il caduto cavalier favella: </l>
     <l n="255">– Renditi vinto, e per tua gloria basti </l>
     <l n="256">che dir potrai che contra me pugnasti. – </l>
    </lg>
    <lg n="33">
     <l n="257">– No, – gli risponde Otton – fra noi non s'usa </l>
     <l n="258">così tosto depor l'arme e l'ardire; </l>
     <l n="259">altri del mio cader farà la scusa, </l>
     <l n="260">io vuo' far la vendetta o qui morire. – </l>
     <l n="261">In sembianza d'Aletto e di Medusa </l>
     <l n="262">freme il circasso, e par che fiamma spire: </l>
     <l n="263">– Conosci or – dice – il mio valor a prova, </l>
     <l n="264">poi che la cortesia sprezzar ti giova. – </l>
    </lg>
    <lg n="34">
     <l n="265">Spinge il destrier in questo, e tutto oblia </l>
     <l n="266">quanto virtù cavaleresca chiede. </l>
     <l n="267">Fugge il franco l'incontro e si desvia, </l>
     <l n="268">e 'l destro fianco nel passar gli fiede, </l>
     <l n="269">ed è sì grave la percossa e ria </l>
     <l n="270">che 'l ferro sanguinoso indi ne riede; </l>
     <l n="271">ma che pro, se la piaga al vincitore </l>
     <l n="272">forza non toglie e giunge ira e furore? </l>
    </lg>
    <lg n="35">
     <l n="273">Argante il corridor dal corso affrena, </l>
     <l n="274">e indietro il volge; e così tosto è vòlto, </l>
     <l n="275">che se n'accorge il suo nemico a pena, </l>
     <l n="276">e d'un grand'urto a l'improviso è colto. </l>
     <l n="277">Tremar le gambe, indebolir la lena, </l>
     <l n="278">sbigottir l'alma e impallidir il volto </l>
     <l n="279">fègli l'aspra percossa, e frale e stanco </l>
     <l n="280">sovra il duro terren battere il fianco. </l>
    </lg>
    <lg n="36">
     <l n="281">Ne l'ira Argante infellonisce, e strada </l>
     <l n="282">sovra il petto del vinto al destrier face; </l>
     <l n="283">e: – Così – grida – ogni superbo vada, </l>
     <l n="284">come costui che sotto i piè mi giace. – </l>
     <l n="285">Ma l'invitto Tancredi allor non bada, </l>
     <l n="286">ché l'atto crudelissimo gli spiace, </l>
     <l n="287">e vuol che 'l suo valor con chiara emenda </l>
     <l n="288">copra il suo fallo e, come suol, risplenda. </l>
    </lg>
    <lg n="37">
     <l n="289">Fassi inanzi gridando: – Anima vile, </l>
     <l n="290">che ancor ne le vittorie infame sei, </l>
     <l n="291">qual titolo di laude alto e gentile </l>
     <l n="292">da modi attendi sì scortesi e rei? </l>
     <l n="293">Fra i ladroni d'Arabia o fra simìle </l>
     <l n="294">barbara turba avezzo esser tu déi. </l>
     <l n="295">Fuggi la luce, e va' con l'altre belve </l>
     <l n="296">a incrudelir ne' monti e tra le selve. – </l>
    </lg>
    <lg n="38">
     <l n="297">Tacque; e 'l pagano, al sofferir poco uso, </l>
     <l n="298">morde le labra e di furor si strugge. </l>
     <l n="299">Risponder vuol, ma il suono esce confuso </l>
     <l n="300">sì come strido d'animal che rugge; </l>
     <l n="301">o come apre le nubi ond'egli è chiuso </l>
     <l n="302">impetuoso il fulmine, e se 'n fugge, </l>
     <l n="303">così pareva a forza ogni suo detto </l>
     <l n="304">tonando uscir da l'infiammato petto. </l>
    </lg>
    <lg n="39">
     <l n="305">Ma poi ch'in ambo il minacciar feroce </l>
     <l n="306">a vicenda irritò l'orgoglio e l'ira, </l>
     <l n="307">l'un come l'altro rapido e veloce, </l>
     <l n="308">spazio al corso prendendo, il destrier gira. </l>
     <l n="309">Or qui, Musa, rinforza in me la voce, </l>
     <l n="310">e furor pari a quel furor m'inspira, </l>
     <l n="311">sì che non sian de l'opre indegni i carmi </l>
     <l n="312">ed esprima il mio canto il suon de l'armi. </l>
    </lg>
    <lg n="40">
     <l n="313">Posero in resta e dirizzaro in alto </l>
     <l n="314">i duo guerrier le noderose antenne; </l>
     <l n="315">né fu di corso mai, né fu di salto, </l>
     <l n="316">né fu mai tal velocità di penne, </l>
     <l n="317">nè furia uguale a quella ond'a l'assalto </l>
     <l n="318">quinci Tancredi e quindi Argante venne. </l>
     <l n="319">Rupper l'aste su gli elmi, e volàr mille </l>
     <l n="320">tronconi e scheggie e lucide faville. </l>
    </lg>
    <lg n="41">
     <l n="321">Sol de i colpi il rimbombo intorno mosse </l>
     <l n="322">l'immobil terra, e risonàrne i monti; </l>
     <l n="323">ma l'impeto e 'l furor de le percosse </l>
     <l n="324">nulla piegò de le superbe fronti. </l>
     <l n="325">L'uno e l'altro cavallo in guisa urtosse </l>
     <l n="326">che non fur poi cadendo a sorger pronti. </l>
     <l n="327">Tratte le spade, i gran mastri di guerra </l>
     <l n="328">lasciàr le staffe e i piè fermaro in terra. </l>
    </lg>
    <lg n="42">
     <l n="329">Cautamente ciascuno a i colpi move </l>
     <l n="330">la destra, a i guardi l'occhio, a i passi il piede; </l>
     <l n="331">si reca in atti vari, in guardie nove: </l>
     <l n="332">or gira intorno, or cresce inanzi, or cede, </l>
     <l n="333">or qui ferire accenna e poscia altrove, </l>
     <l n="334">dove non minacciò ferir si vede, </l>
     <l n="335">or di sé discoprir alcuna parte </l>
     <l n="336">e tentar di schernir l'arte con l'arte. </l>
    </lg>
    <lg n="43">
     <l n="337">De la spada Tancredi e de lo scudo </l>
     <l n="338">mal guardato al pagan dimostra il fianco; </l>
     <l n="339">corre egli per ferirlo, e intanto nudo </l>
     <l n="340">di riparo si lascia il lato manco. </l>
     <l n="341">Tancredi con un colpo il ferro crudo </l>
     <l n="342">del nemico ribatte, e lui fère anco; </l>
     <l n="343">né poi, ciò fatto, in ritirarsi tarda, </l>
     <l n="344">ma si raccoglie e si ristringe in guarda. </l>
    </lg>
    <lg n="44">
     <l n="345">Il fero Argante, che se stesso mira </l>
     <l n="346">del proprio sangue suo macchiato e molle, </l>
     <l n="347">con insolito orror freme e sospira, </l>
     <l n="348">di cruccio e di dolor turbato e folle; </l>
     <l n="349">e portato da l'impeto e da l'ira, </l>
     <l n="350">con la voce la spada insieme estolle, </l>
     <l n="351">e torna per ferire, ed è di punta </l>
     <l n="352">piagato ov'è la spalla al braccio giunta. </l>
    </lg>
    <lg n="45">
     <l n="353">Qual ne l'alpestri selve orsa, che senta </l>
     <l n="354">duro spiedo nel fianco, in rabbia monta, </l>
     <l n="355">e contra l'arme se medesma aventa </l>
     <l n="356">e i perigli e la morte audace affronta, </l>
     <l n="357">tale il circasso indomito diventa: </l>
     <l n="358">giunta or piaga a la piaga, ed onta a l'onta, </l>
     <l n="359">e la vendetta far tanto desia </l>
     <l n="360">che sprezza i rischi e le difese oblia. </l>
    </lg>
    <lg n="46">
     <l n="361">E congiungendo a temerario ardire </l>
     <l n="362">estrema forza e infaticabil lena, </l>
     <l n="363">vien che sì impetuoso il ferro gire </l>
     <l n="364">che ne trema la terra e 'l ciel balena: </l>
     <l n="365">né tempo ha l'altro ond'un sol colpo tire, </l>
     <l n="366">onde si copra, onde respiri a pena, </l>
     <l n="367">né schermo v'è ch'assecurar il possa </l>
     <l n="368">da la fretta d'Argante e da la possa. </l>
    </lg>
    <lg n="47">
     <l n="369">Tancredi, in sé raccolto, attende in vano </l>
     <l n="370">che de' gran colpi la tempesta passi. </l>
     <l n="371">Or v'oppon le difese, ed or lontano </l>
     <l n="372">se'n va co' giri e co' veloci passi; </l>
     <l n="373">ma poi che non s'allenta il fer pagano, </l>
     <l n="374">è forza al fin che trasportar si lassi, </l>
     <l n="375">e cruccioso egli ancor con quanta pote </l>
     <l n="376">violenza maggior la spada rote. </l>
    </lg>
    <lg n="48">
     <l n="377">Vinta da l'ira è la ragione e l'arte, </l>
     <l n="378">e le forze il furor ministra e cresce. </l>
     <l n="379">Sempre che scende, il ferro o fora o parte </l>
     <l n="380">o piastra o maglia, e colpo in van non esce. </l>
     <l n="381">Sparsa è d'arme la terra, e l'arme sparte </l>
     <l n="382">di sangue, e 'l sangue co 'l sudor si mesce. </l>
     <l n="383">Lampo nel fiammeggiar, nel romor tuono, </l>
     <l n="384">fulmini nel ferir le spade sono. </l>
    </lg>
    <lg n="49">
     <l n="385">Questo popolo e quello incerto pende </l>
     <l n="386">da sì novo spettacolo ed atroce, </l>
     <l n="387">e fra tema e speranza il fin n'attende, </l>
     <l n="388">mirando or ciò che giova, or ciò che noce; </l>
     <l n="389">e non si vede pur, né pur s'intende </l>
     <l n="390">picciol cenno fra tanti o bassa voce, </l>
     <l n="391">ma se ne sta ciascun tacito e immoto, </l>
     <l n="392">se non se in quanto ha il cor tremante in moto. </l>
    </lg>
    <lg n="50">
     <l n="393">Già lassi erano entrambi, e giunti forse </l>
     <l n="394">sarian pugnando ad immaturo fine, </l>
     <l n="395">ma sì oscura la notte intanto sorse </l>
     <l n="396">che nascondea le cose anco vicine. </l>
     <l n="397">Quinci un araldo e quindi un altro accorse </l>
     <l n="398">per dipartirli, e li partiro al fine. </l>
     <l n="399">L'uno è il franco Arideo, Pindoro è l'altro, </l>
     <l n="400">che portò la disfida, uom saggio e scaltro. </l>
    </lg>
    <lg n="51">
     <l n="401">I pacifici scettri osàr costoro </l>
     <l n="402">fra le spade interpor de' combattenti, </l>
     <l n="403">con quella securtà che porgea loro </l>
     <l n="404">l'antichissima legge de le genti. </l>
     <l n="405">– Sète, o guerrieri, – incominciò Pindoro – </l>
     <l n="406">con pari onor, di pari ambo possenti; </l>
     <l n="407">dunque cessi la pugna, e non sian rotte </l>
     <l n="408">le ragioni e 'l riposo de la notte. </l>
    </lg>
    <lg n="52">
     <l n="409">Tempo è da travagliar mentre il sol dura, </l>
     <l n="410">ma ne la notte ogni animale ha pace, </l>
     <l n="411">e generoso cor non molto cura </l>
     <l n="412">notturno pregio che s'asconde e tace. – </l>
     <l n="413">Risponde Argante: – A me per ombra oscura </l>
     <l n="414">la mia battaglia abbandonar non piace, </l>
     <l n="415">ben avrei caro il testimon del giorno! </l>
     <l n="416">Ma che giuri costui di far ritorno! – </l>
    </lg>
    <lg n="53">
     <l n="417">Soggiunse l'altro allora: – E tu prometti </l>
     <l n="418">di tornar rimenando il tuo prigione, </l>
     <l n="419">perch'altrimenti non fia mai ch'aspetti </l>
     <l n="420">per la nostra contesa altra stagione. – </l>
     <l n="421">Così giuraro; e poi gli araldi, eletti </l>
     <l n="422">a presciver il tempo a la tenzone, </l>
     <l n="423">per dare spazio a le lor piaghe onesto, </l>
     <l n="424">stabiliro il mattin del giorno sesto. </l>
    </lg>
    <lg n="54">
     <l n="425">Lasciò la pugna orribile nel core </l>
     <l n="426">de' saracini e de' fedeli impressa </l>
     <l n="427">un'alta meraviglia ed un orrore </l>
     <l n="428">che per lunga stagione in lor non cessa. </l>
     <l n="429">Sol de l'ardir si parla e del valore </l>
     <l n="430">che l'un guerriero e l'altro ha mostro in essa, </l>
     <l n="431">ma qual si debbia di lor due preporre, </l>
     <l n="432">vario e discordo il vulgo in sé discorre; </l>
    </lg>
    <lg n="55">
     <l n="433">e sta sospeso in aspettando quale </l>
     <l n="434">avrà la fera lite avenimento, </l>
     <l n="435">e se 'l furore a la virtù prevale </l>
     <l n="436">o se cede l'audacia a l'ardimento. </l>
     <l n="437">Ma più di ciascun altro a cui ne cale, </l>
     <l n="438">la bella Erminia n'ha cura e tormento, </l>
     <l n="439">che da i giudizi de l'incerto Marte </l>
     <l n="440">vede pender di sé la miglior parte. </l>
    </lg>
    <lg n="56">
     <l n="441">Costei, che figlia fu del re Cassano </l>
     <l n="442">che d'Antiochia già l'imperio tenne, </l>
     <l n="443">preso il suo regno, al vincitor cristiano </l>
     <l n="444">fra l'altre prede anch'ella in poter venne. </l>
     <l n="445">Ma fulle in guisa allor Tancredi umano </l>
     <l n="446">che nulla ingiuria in sua balia sostenne; </l>
     <l n="447">ed onorata fu, ne la ruina </l>
     <l n="448">de l'alta patria sua, come reina. </l>
    </lg>
    <lg n="57">
     <l n="449">L'onorò, la servì, di libertate </l>
     <l n="450">dono le fece il cavaliero egregio, </l>
     <l n="451">e le furo da lui tutte lasciate </l>
     <l n="452">le gemme e gli ori e ciò ch'avea di pregio. </l>
     <l n="453">Ella vedendo in giovanetta etate </l>
     <l n="454">e in leggiadri sembianti animo regio, </l>
     <l n="455">restò presa d'Amor, che mai non strinse </l>
     <l n="456">laccio di quel più fermo onde lei cinse. </l>
    </lg>
    <lg n="58">
     <l n="457">Così se 'l corpo libertà riebbe, </l>
     <l n="458">fu l'alma sempre in servitute astretta. </l>
     <l n="459">Ben molto a lei d'abbandonar increbbe </l>
     <l n="460">il signor caro e la prigion diletta; </l>
     <l n="461">ma l'onestà regal, che mai non debbe </l>
     <l n="462">da magnanima donna esser negletta, </l>
     <l n="463">la constrinse a partirsi, e con l'antica </l>
     <l n="464">madre ricoverarsi in terra amica. </l>
    </lg>
    <lg n="59">
     <l n="465">Venne a Gierusalemme, e quivi accolta </l>
     <l n="466">fu dal tiranno del paese ebreo; </l>
     <l n="467">ma tosto pianse in nere spoglie avolta </l>
     <l n="468">de la sua genitrice il fato reo. </l>
     <l n="469">Pur né 'l duol che le sia per morte tolta, </l>
     <l n="470">né l'essiglio infelice, unqua poteo </l>
     <l n="471">l'amoroso desio sveller dal core, </l>
     <l n="472">né favilla ammorzar di tanto ardore. </l>
    </lg>
    <lg n="60">
     <l n="473">Ama ed arde la misera, e sì poco </l>
     <l n="474">in tale stato che sperar le avanza </l>
     <l n="475">che nudrisce nel sen l'occulto foco </l>
     <l n="476">di memoria via più che di speranza; </l>
     <l n="477">e quanto è chiuso in più secreto loco, </l>
     <l n="478">tanto ha l'incendio suo maggior possanza. </l>
     <l n="479">Tancredi al fine a risvegliar sua spene </l>
     <l n="480">sovra Gierusalemme ad oste viene. </l>
    </lg>
    <lg n="61">
     <l n="481">Sbigottìr gli altri a l'apparir di tante </l>
     <l n="482">nazioni, e sì indomite e sì fere; </l>
     <l n="483">fe' sereno ella il torbido sembiante </l>
     <l n="484">e lieta vagheggiò le squadre altere, </l>
     <l n="485">e con avidi sguardi il caro amante </l>
     <l n="486">cercando gio fra quelle armate schiere. </l>
     <l n="487">Cercollo in van sovente ed anco spesso: </l>
     <l n="488">– Eccolo – disse, e 'l riconobbe espresso. </l>
    </lg>
    <lg n="62">
     <l n="489">Nel palagio regal sublime sorge </l>
     <l n="490">antica torre assai presso a le mura, </l>
     <l n="491">da la cui sommità tutta si scorge </l>
     <l n="492">l'oste cristiana, e 'l monte e la pianura. </l>
     <l n="493">Quivi, da che il suo lume il sol ne porge </l>
     <l n="494">in sin che poi la notte il mondo oscura, </l>
     <l n="495">s'asside, e gli occhi verso il campo gira </l>
     <l n="496">e co' pensieri suoi parla e sospira. </l>
    </lg>
    <lg n="63">
     <l n="497">Quinci vide la pugna, e 'l cor nel petto </l>
     <l n="498">sentì tremarsi in quel punto sì forte </l>
     <l n="499">che parea che dicesse: &lt;&lt;Il tuo diletto </l>
     <l n="500">è quegli là ch'in rischio è de la morte.&gt;&gt; </l>
     <l n="501">Così d'angoscia piena e di sospetto </l>
     <l n="502">mirò i successi de la dubbia sorte, </l>
     <l n="503">e sempre che la spada il pagan mosse, </l>
     <l n="504">sentì ne l'alma il ferro e le percosse. </l>
    </lg>
    <lg n="64">
     <l n="505">Ma poi ch'il vero intese, e intese ancora </l>
     <l n="506">che dée l'aspra tenzon rinovellarsi, </l>
     <l n="507">insolito timor così l'accora </l>
     <l n="508">che sente il sangue suo di ghiaccio farsi. </l>
     <l n="509">Talor secrete lagrime e talora </l>
     <l n="510">sono occulti da lei gemiti sparsi: </l>
     <l n="511">pallida, essangue e sbigottita in atto, </l>
     <l n="512">lo spavento e 'l dolor v'avea ritratto. </l>
    </lg>
    <lg n="65">
     <l n="513">Con orribile imago il suo pensiero </l>
     <l n="514">ad or ad or la turba e la sgomenta, </l>
     <l n="515">e via più che la morte il sonno è fero, </l>
     <l n="516">sì strane larve il sogno le appresenta. </l>
     <l n="517">Parle veder l'amato cavaliero </l>
     <l n="518">lacero e sanguinoso, e par che senta </l>
     <l n="519">ch'egli aita le chieda; e desta intanto, </l>
     <l n="520">si trova gli occhi e 'l sen molle di pianto. </l>
    </lg>
    <lg n="66">
     <l n="521">Né sol la tema di futuro danno </l>
     <l n="522">con sollecito moto il cor le scote, </l>
     <l n="523">ma de le piaghe ch'egli avea l'affanno </l>
     <l n="524">è cagion che quetar l'alma non pote; </l>
     <l n="525">e i fallaci romor, ch'intorno vanno, </l>
     <l n="526">crescon le cose incognite e remote, </l>
     <l n="527">sì ch'ella avisa che vicino a morte </l>
     <l n="528">giaccia oppresso languendo il guerrier forte. </l>
    </lg>
    <lg n="67">
     <l n="529">E però ch'ella da la madre apprese </l>
     <l n="530">qual più secreta sia virtù de l'erbe, </l>
     <l n="531">e con quai carmi ne le membra offese </l>
     <l n="532">sani ogni piaga e 'l duol si disacerbe </l>
     <l n="533">(arte che per usanza in quel paese </l>
     <l n="534">ne le figlie de i re par che si serbe), </l>
     <l n="535">vorria di sua man propria a le ferute </l>
     <l n="536">del suo caro signor recar salute. </l>
    </lg>
    <lg n="68">
     <l n="537">Ella l'amato medicar desia, </l>
     <l n="538">e curar il nemico a lei conviene; </l>
     <l n="539">pensa talor d'erba nocente e ria </l>
     <l n="540">succo sparger in lui che l'avelene, </l>
     <l n="541">ma schiva poi la man vergine e pia </l>
     <l n="542">trattar l'arti maligne, e se n'astiene. </l>
     <l n="543">Brama ella almen ch'in uso tal sia vòta </l>
     <l n="544">di sua virtude ogn'erba ed ogni nota. </l>
    </lg>
    <lg n="69">
     <l n="545">Né già d'andar fra la nemica gente </l>
     <l n="546">temenza avria, ché peregrina era ita, </l>
     <l n="547">e viste guerre e stragi avea sovente, </l>
     <l n="548">e scorsa dubbia e faticosa vita, </l>
     <l n="549">sì che per l'uso la feminea mente </l>
     <l n="550">sovra la natura è fatta ardita, </l>
     <l n="551">e di leggier non si conturba e pave </l>
     <l n="552">ad ogni imagin di terror men grave. </l>
    </lg>
    <lg n="70">
     <l n="553">Ma più ch'altra cagion, dal molle seno </l>
     <l n="554">sgombra Amor temerario ogni paura, </l>
     <l n="555">e crederia fra l'ugne e fra 'l veneno </l>
     <l n="556">de l'africane belve andar secura; </l>
     <l n="557">pur se non de la vita, avere almeno </l>
     <l n="558">de la sua fama dée temenza e cura, </l>
     <l n="559">e fan dubbia contesa entro al suo core </l>
     <l n="560">duo potenti nemici, Onore e Amore. </l>
    </lg>
    <lg n="71">
     <l n="561">L'un così le ragiona: &lt;&lt;O verginella, </l>
     <l n="562">che le mie leggi insino ad or serbasti, </l>
     <l n="563">io mentre ch'eri de' nemici ancella </l>
     <l n="564">ti conservai la mente e i membri casti; </l>
     <l n="565">e tu libera vuoi perder la bella </l>
     <l n="566">verginità ch'in prigionia guardasti? </l>
     <l n="567">Ahi! nel tenero cor questi pensieri </l>
     <l n="568">chi svegliar può? che pensi, oimè? che speri? </l>
    </lg>
    <lg n="72">
     <l n="569">Dunque il titolo tu d'esser pudica </l>
     <l n="570">sì poco stimi, e d'onestate il pregio, </l>
     <l n="571">che te n'andrai fra nazion nemica, </l>
     <l n="572">notturna amante, a ricercar dispregio? </l>
     <l n="573">Onde il superbo vincitor ti dica: </l>
     <l n="574">“Perdesti il regno, e in un l'animo regio; </l>
     <l n="575">non sei di me tu degna”, e ti conceda </l>
     <l n="576">vulgare a gli altri e mal gradita preda.&gt;&gt; </l>
    </lg>
    <lg n="73">
     <l n="577">Da l'altra parte il consiglier fallace </l>
     <l n="578">con tai lusinghe al suo piacer l'alletta: </l>
     <l n="579">&lt;&lt;Nata non sei già d'orsa vorace, </l>
     <l n="580">né d'aspro e freddo scoglio, o giovanetta, </l>
     <l n="581">ch'abbia a sprezzar d'Amor l'arco e la face </l>
     <l n="582">ed a fuggir ognor quel che diletta, </l>
     <l n="583">né petto hai tu di ferro o di diamante </l>
     <l n="584">che vergogna ti sia l'esser amante. </l>
    </lg>
    <lg n="74">
     <l n="585">Deh! vanne omai dove il desio t'invoglia. </l>
     <l n="586">Ma qual ti fingi vincitor crudele? </l>
     <l n="587">Non sia com'egli al tuo doler si doglia, </l>
     <l n="588">come compianga al pianto, a le querele? </l>
     <l n="589">Crudel sei tu, che con sì pigra voglia </l>
     <l n="590">movi a portar salute al tuo fedele. </l>
     <l n="591">Langue, o fera ed ingrata, il pio Tancredi, </l>
     <l n="592">e tu de l'altrui vita a cura siedi! </l>
    </lg>
    <lg n="75">
     <l n="593">Sana tu pur Argante, acciò che poi </l>
     <l n="594">il tuo liberator sia spinto a morte: </l>
     <l n="595">così disciolti avrai gli oblighi tuoi, </l>
     <l n="596">e sì bel premio fia ch'ei ne riporte. </l>
     <l n="597">E' possibil però che non t'annoi </l>
     <l n="598">quest'empio ministero or così forte </l>
     <l n="599">che la noia non basti e l'orror solo </l>
     <l n="600">a far che tu di qua te 'n fugga a volo? </l>
    </lg>
    <lg n="76">
     <l n="601">Deh! ben fòra, a l'incontra, ufficio umano, </l>
     <l n="602">e ben n'avresti tu gioia e diletto, </l>
     <l n="603">se la pietosa tua medica mano </l>
     <l n="604">avicinassi al valoroso petto; </l>
     <l n="605">ché per te fatto il tuo signor poi sano </l>
     <l n="606">colorirebbe il suo smarrito aspetto, </l>
     <l n="607">e le bellezze sue, che spente or sono, </l>
     <l n="608">vagheggiaresti in lui quasi tuo dono. </l>
    </lg>
    <lg n="77">
     <l n="609">Parte ancor poi ne le sue lodi avresti, </l>
     <l n="610">e ne l'opre ch'ei fèsse alte e famose, </l>
     <l n="611">ond'egli te d'abbracciamenti onesti </l>
     <l n="612">faria lieta, e di nozze aventurose. </l>
     <l n="613">Poi mostra a dito ed onorata andresti </l>
     <l n="614">fra le madri latine e fra le spose </l>
     <l n="615">là ne la bella Italia, ov'è la sede </l>
     <l n="616">del valor vero e de la vera fede.&gt;&gt; </l>
    </lg>
    <lg n="78">
     <l n="617">Da tai speranze lusingata (ahi stolta!) </l>
     <l n="618">somma felicitate a sé figura; </l>
     <l n="619">ma pur si trova in mille dubbi avolta </l>
     <l n="620">come partir si possa indi secura, </l>
     <l n="621">perché vegghian le guardie e sempre in volta </l>
     <l n="622">van di fuori al palagio e su le mura, </l>
     <l n="623">né porta alcuna, in tal rischio di guerra, </l>
     <l n="624">senza grave cagion mai si disserra. </l>
    </lg>
    <lg n="79">
     <l n="625">Soleva Erminia in compagnia sovente </l>
     <l n="626">de la guerriera far lunga dimora. </l>
     <l n="627">Seco la vide il sol da l'occidente, </l>
     <l n="628">seco la vide la novella aurora; </l>
     <l n="629">e quando son del dì le luci spente, </l>
     <l n="630">un sol letto le accolse ambe talora: </l>
     <l n="631">e null'altro pensier che l'amoroso </l>
     <l n="632">l'una vergine a l'altra avrebbe ascoso. </l>
    </lg>
    <lg n="80">
     <l n="633">Questo sol tiene Erminia a lei secreto </l>
     <l n="634">e s'udita da lei talor si lagna, </l>
     <l n="635">reca ad altra cagion del cor non lieto </l>
     <l n="636">gli affetti, e par che di sua sorte piagna. </l>
     <l n="637">Or in tanta amistà senza divieto </l>
     <l n="638">venir sempre ne pote a la compagna, </l>
     <l n="639">né stanza al giunger suo giamai si serra, </l>
     <l n="640">siavi Clorinda, o sia in consiglio o 'n guerra. </l>
    </lg>
    <lg n="81">
     <l n="641">Vennevi un giorno ch'ella in altra parte </l>
     <l n="642">si ritrovava, e si fermò pensosa, </l>
     <l n="643">pur tra sé rivolgendo i modi e l'arte </l>
     <l n="644">de la bramata sua presenza ascosa. </l>
     <l n="645">Mentre in vari pensier divide e parte </l>
     <l n="646">l'incerto animo suo che non ha posa, </l>
     <l n="647">sospese di Clorinda in alto mira </l>
     <l n="648">l'arme e le sopraveste: allor sospira. </l>
    </lg>
    <lg n="82">
     <l n="649">E tra sé dice sospirando: &lt;&lt;O quanto </l>
     <l n="650">beata è la fortissima donzella! </l>
     <l n="651">quant'io la invidio! e non l'invidio il vanto </l>
     <l n="652">o 'l feminil onor de l'esser bella. </l>
     <l n="653">A lei non tarda i passi il lungo manto, </l>
     <l n="654">né 'l suo valor rinchiude invida cella, </l>
     <l n="655">ma veste l'armi, e se d'uscirne agogna, </l>
     <l n="656">vassene e non la tien tema o vergogna. </l>
    </lg>
    <lg n="83">
     <l n="657">Ah perché forti a me natura e 'l cielo </l>
     <l n="658">altrettanto non fèr le membra e 'l petto, </l>
     <l n="659">onde potessi anch'io la gonna e 'l velo </l>
     <l n="660">cangiar ne la corazza e ne l'elmetto? </l>
     <l n="661">Ché sì non riterrebbe arsura o gelo, </l>
     <l n="662">non turbo o pioggia il mio infiammato affetto, </l>
     <l n="663">ch'al sol non fossi ed al notturno lampo, </l>
     <l n="664">accompagnata o sola, armata in campo. </l>
    </lg>
    <lg n="84">
     <l n="665">Già non avresti, o dispietato Argante, </l>
     <l n="666">co 'l mio signor pugnato tu primiero, </l>
     <l n="667">ch'io sarei corsa ad incontrarlo inante; </l>
     <l n="668">e forse or fòra qui mio prigioniero </l>
     <l n="669">e sosterria da la nemica amante </l>
     <l n="670">giogo di servitù dolce e leggiero, </l>
     <l n="671">e già per li suoi nodi i' sentirei </l>
     <l n="672">fatti soavi e alleggeriti i miei. </l>
    </lg>
    <lg n="85">
     <l n="673">O vero a me da la sua destra il fianco </l>
     <l n="674">sendo percosso, e riaperto il core, </l>
     <l n="675">pur risanata in cotal guisa almanco </l>
     <l n="676">colpo di ferro avria piaga d'Amore; </l>
     <l n="677">ed or la mente in pace e 'l corpo stanco </l>
     <l n="678">riposariansi, e forse il vincitore </l>
     <l n="679">degnato avrebbe il mio cenere e l'ossa </l>
     <l n="680">d'alcun onor di lagrime e di fossa. </l>
    </lg>
    <lg n="86">
     <l n="681">Ma lassa! i' bramo non possibil cosa, </l>
     <l n="682">e tra folli pensier in van m'avolgo; </l>
     <l n="683">io mi starò qui timida e dogliosa </l>
     <l n="684">com'una pur del vil femineo volgo. </l>
     <l n="685">Ah! non starò: cor mio, confida ed osa. </l>
     <l n="686">Perch'una volta anch'io l'arme non tolgo? </l>
     <l n="687">perché per breve spazio non portolle </l>
     <l n="688">sostener, benché sia debile e molle? </l>
    </lg>
    <lg n="87">
     <l n="689">Sì potrò, sì, ché mi farà possente </l>
     <l n="690">a tolerarne il peso Amor tiranno, </l>
     <l n="691">da cui spronati ancor s'arman sovente </l>
     <l n="692">d'ardire i cervi imbelli e guerra fanno. </l>
     <l n="693">Io guerreggiar non già, vuo' solamente </l>
     <l n="694">far con quest'armi un ingegnoso inganno: </l>
     <l n="695">finger mi vuo' Clorinda; e ricoperta </l>
     <l n="696">sotto l'imagin sua, d'uscir son certa. </l>
    </lg>
    <lg n="88">
     <l n="697">Non ardirieno a lei far i custodi </l>
     <l n="698">de l'alte porte resistenza alcuna. </l>
     <l n="699">Io pur ripenso, e non veggio altri modi: </l>
     <l n="700">aperta è, credo, questa via sol una. </l>
     <l n="701">Or favorisca l'innocenti frodi </l>
     <l n="702">Amor che le m'inspira e la Fortuna. </l>
     <l n="703">E ben al mio partir commoda è l'ora, </l>
     <l n="704">mentre co 'l re Clorinda anco dimora.&gt;&gt; </l>
    </lg>
    <lg n="89">
     <l n="705">Così risolve; e stimolata e punta </l>
     <l n="706">da le furie d'Amor, più non aspetta, </l>
     <l n="707">ma da quella a la sua stanza congiunta </l>
     <l n="708">l'arme involate di portar s'affretta. </l>
     <l n="709">E far lo può, ché quando ivi fu giunta, </l>
     <l n="710">diè loco ogn'altro, e si restò soletta; </l>
     <l n="711">e la notte i suoi furti ancor copria, </l>
     <l n="712">ch'a i ladri amica ed a gli amanti uscia. </l>
    </lg>
    <lg n="90">
     <l n="713">Essa veggendo il ciel d'alcuna stella </l>
     <l n="714">già sparso intorno divenir più nero, </l>
     <l n="715">senza fraporvi alcuno indugio appella </l>
     <l n="716">secretamente un suo fedel scudiero </l>
     <l n="717">ed una sua leal diletta ancella, </l>
     <l n="718">e parte scopre lor del suo pensiero. </l>
     <l n="719">Scopre il disegno de la fuga, e finge </l>
     <l n="720">ch'altra cagion a dipartir l'astringe. </l>
    </lg>
    <lg n="91">
     <l n="721">Lo scudiero fedel sùbito appresta </l>
     <l n="722">ciò ch'al lor uopo necessario crede. </l>
     <l n="723">Erminia intanto la pomposa vesta </l>
     <l n="724">si spoglia, che le scende insino al piede, </l>
     <l n="725">e in ischietto vestir leggiadra resta </l>
     <l n="726">e snella sì ch'ogni credenza eccede; </l>
     <l n="727">né, trattane colei ch'a la partita </l>
     <l n="728">scelta s'avea, compagna altra l'aita. </l>
    </lg>
    <lg n="92">
     <l n="729">Co 'l durissimo acciar preme ed offende </l>
     <l n="730">il delicato collo e l'aurea chioma, </l>
     <l n="731">e la tenera man lo scudo prende, </l>
     <l n="732">pur troppo grave e insopportabil soma. </l>
     <l n="733">Così tutta di ferro intorno splende, </l>
     <l n="734">e in atto militar se stessa doma. </l>
     <l n="735">Gode Amor ch'è presente, e tra sé ride, </l>
     <l n="736">come allor già ch'avolse in gonna Alcide. </l>
    </lg>
    <lg n="93">
     <l n="737">Oh! con quanta fatica ella sostiene </l>
     <l n="738">l'inegual peso e move lenti i passi, </l>
     <l n="739">ed a la fida compagnia s'attiene </l>
     <l n="740">che per appoggio andar dinanzi fassi. </l>
     <l n="741">Ma rinforzan gli spirti Amore e spene </l>
     <l n="742">e ministran vigore a i membri lassi, </l>
     <l n="743">sì che giungono al loco ove le aspetta </l>
     <l n="744">lo scudiero, e in arcion sagliono in fretta. </l>
    </lg>
    <lg n="94">
     <l n="745">Travestiti ne vanno, e la più ascosa </l>
     <l n="746">e più riposta via prendono ad arte, </l>
     <l n="747">pur s'avengono in molti e l'aria ombrosa </l>
     <l n="748">veggon lucer di ferro in ogni parte </l>
     <l n="749">ma impedir lor viaggio alcun non osa, </l>
     <l n="750">e cedendo il sentier ne va in disparte, </l>
     <l n="751">ché quel candido ammanto e la temuta </l>
     <l n="752">insegna anco ne l'ombra è conosciuta. </l>
    </lg>
    <lg n="95">
     <l n="753">Erminia, benché quinci alquanto sceme </l>
     <l n="754">del dubbio suo, non va però secura, </l>
     <l n="755">ché d'essere scoperta a la fin teme </l>
     <l n="756">e del suo troppo ardir sente or paura; </l>
     <l n="757">ma pur, giunta a la porta, il timor preme </l>
     <l n="758">ed inganna colui che n'ha la cura. </l>
     <l n="759">– Io son Clorinda, – disse – apri la porta, </l>
     <l n="760">ché 'l re m'invia dove l'andare importa. – </l>
    </lg>
    <lg n="96">
     <l n="761">La voce feminil sembiante a quella </l>
     <l n="762">de la guerriera agevola l'inganno </l>
     <l n="763">(chi crederia veder armata in sella </l>
     <l n="764">una de l'altre ch'arme oprar non sanno?), </l>
     <l n="765">sì che 'l portier tosto ubidisce, ed ella </l>
     <l n="766">n'esce veloce e i duo che seco vanno; </l>
     <l n="767">e per lor securezza entro le valli </l>
     <l n="768">calando prendon lunghi obliqui calli. </l>
    </lg>
    <lg n="97">
     <l n="769">Ma poi ch'Erminia in solitaria ed ima </l>
     <l n="770">parte si vede, alquanto il corso allenta, </l>
     <l n="771">ch'i primi rischi aver passati estima, </l>
     <l n="772">né d'esser ritenuta omai paventa. </l>
     <l n="773">Or pensa a quello a che pensato in prima </l>
     <l n="774">non bene aveva; ed or le s'appresenta </l>
     <l n="775">difficil più ch'a lei non fu mostrata </l>
     <l n="776">dal frettoloso suo desir, l'entrata. </l>
    </lg>
    <lg n="98">
     <l n="777">Vede or che sotto il militar sembiante </l>
     <l n="778">ir tra feri nemici è gran follia; </l>
     <l n="779">né d'altra parte palesarsi, inante </l>
     <l n="780">ch'al suo signor giungesse, altrui vorria. </l>
     <l n="781">A lui secreta ed improvisa amante </l>
     <l n="782">con secura onestà giunger desia; </l>
     <l n="783">onde si ferma, e da miglior pensiero </l>
     <l n="784">fatta più cauta parla al suo scudiero: </l>
    </lg>
    <lg n="99">
     <l n="785">– Essere, o mio fedele, a te conviene </l>
     <l n="786">mio precursor, ma sii pronto e sagace. </l>
     <l n="787">Vattene al campo, e fa' ch'alcun ti mene </l>
     <l n="788">e t'introduca ove Tancredi giace, </l>
     <l n="789">a cui dirai che donna a lui ne viene </l>
     <l n="790">che gli apporta salute e chiede pace: </l>
     <l n="791">pace, poscia ch'Amor guerra mi move, </l>
     <l n="792">ond'ei salute, io refrigerio trove; </l>
    </lg>
    <lg n="100">
     <l n="793">e ch'essa ha in lui sì certa e viva fede </l>
     <l n="794">ch'in suo poter non teme onta né scorno. </l>
     <l n="795">Di' sol questo a lui solo; e s'altro ei chiede, </l>
     <l n="796">di' non saperlo e affretta il tuo ritorno. </l>
     <l n="797">Io (ché questa mi par secura sede) </l>
     <l n="798">in questo mezzo qui farò soggiorno. – </l>
     <l n="799">Così disse la donna, e quel leale </l>
     <l n="800">gìa veloce così come avesse ale. </l>
    </lg>
    <lg n="101">
     <l n="801">E 'n guisa oprar sapea, ch'amicamente </l>
     <l n="802">entro a i chiusi ripari era raccolto, </l>
     <l n="803">e poi condotto al cavalier giacente, </l>
     <l n="804">che l'ambasciata udia con lieto volto; </l>
     <l n="805">e già lasciando ei lui, che ne la mente </l>
     <l n="806">mille dubbi pensier avea rivolto, </l>
     <l n="807">ne riportava a lei dolce risposta: </l>
     <l n="808">ch'entrar potrà, quanto più lice, ascosta. </l>
    </lg>
    <lg n="102">
     <l n="809">Ma ella intanto impaziente, a cui </l>
     <l n="810">troppo ogni indugio par noioso e greve, </l>
     <l n="811">numera fra se stessa i passi altrui </l>
     <l n="812">e pensa: &lt;&lt;or giunge, or entra, or tornar deve&gt;&gt;. </l>
     <l n="813">E già sembra, e se ne duol, colui </l>
     <l n="814">men del solito assai spedito e leve. </l>
     <l n="815">Spingesi al fine inanti, e 'n parte ascende </l>
     <l n="816">onde comincia a discoprir le tende. </l>
    </lg>
    <lg n="103">
     <l n="817">Era la notte, e 'l suo stellato velo </l>
     <l n="818">chiaro spiegava e senza nube alcuna, </l>
     <l n="819">e già spargea rai luminosi e gelo </l>
     <l n="820">di vive perle la sorgente luna. </l>
     <l n="821">L'innamorata donna iva co 'l cielo </l>
     <l n="822">le sue fiamme sfogando ad una ad una, </l>
     <l n="823">e secretari del suo amore antico </l>
     <l n="824">fea i muti campi e quel silenzio amico. </l>
    </lg>
    <lg n="104">
     <l n="825">Poi rimirando il campo ella dicea: </l>
     <l n="826">– O belle a gli occhi miei tende latine! </l>
     <l n="827">Aura spira da voi che mi ricrea </l>
     <l n="828">e mi conforta pur che m'avicine; </l>
     <l n="829">così a mia vita combattuta e rea </l>
     <l n="830">qualche onesto riposo il Ciel destine, </l>
     <l n="831">come in voi solo il cerco, e solo parmi </l>
     <l n="832">che trovar pace io possa in mezzo a l'armi. </l>
    </lg>
    <lg n="105">
     <l n="833">Raccogliete me dunque, e in voi si trove </l>
     <l n="834">quella pietà che mi promise Amore </l>
     <l n="835">e ch'io già vidi, prigioniera altrove, </l>
     <l n="836">nel mansueto mio dolce signore. </l>
     <l n="837">Né già desio di racquistar mi move </l>
     <l n="838">co 'l favor vostro il mio regale onore; </l>
     <l n="839">quando ciò non avenga, assai felice </l>
     <l n="840">io mi terrò, se 'n voi servir mi lice. – </l>
    </lg>
    <lg n="106">
     <l n="841">Così parla costei, che non prevede </l>
     <l n="842">qual dolente fortuna a lei s'appreste. </l>
     <l n="843">Ella era in parte ove per dritto fiede </l>
     <l n="844">l'armi sue terse il bel raggio celeste, </l>
     <l n="845">sì che da lunge il lampo lor si vede </l>
     <l n="846">co 'l bel candor che le circonda e veste, </l>
     <l n="847">e la gran tigre ne l'argento impressa </l>
     <l n="848">fiammeggia sì ch'ognun direbbe: &lt;&lt;E' dessa.&gt;&gt; </l>
    </lg>
    <lg n="107">
     <l n="849">Come volle sua sorte, assai vicini </l>
     <l n="850">molti guerrier disposti avean gli aguati; </l>
     <l n="851">e n'eran duci due fratei latini, </l>
     <l n="852">Alcandro e Poliferno, e fur mandati </l>
     <l n="853">per impedir che dentro a i saracini </l>
     <l n="854">greggie non siano e non sian buoi menati; </l>
     <l n="855">e se 'l servo passò, fu perché torse </l>
     <l n="856">più lunge il passo e rapido trascorse. </l>
    </lg>
    <lg n="108">
     <l n="857">Al giovin Poliferno, a cui fu il padre </l>
     <l n="858">su gli occhi suoi già da Clorinda ucciso, </l>
     <l n="859">viste le spoglie candide e leggiadre, </l>
     <l n="860">fu di veder l'alta guerriera aviso, </l>
     <l n="861">e contra le irritò l'occulte squadre; </l>
     <l n="862">né frenando del cor moto improviso </l>
     <l n="863">(com'era in suo furor sùbito e folle) </l>
     <l n="864">gridò: – Sei morta –, e l'asta in van lanciolle. </l>
    </lg>
    <lg n="109">
     <l n="865">Sì come cerva ch'assetata il passo </l>
     <l n="866">mova a cercar d'acque lucenti e vive, </l>
     <l n="867">ove un bel fonte distillar da un sasso </l>
     <l n="868">o vide un fiume tra frondose rive, </l>
     <l n="869">s'incontra i cani allor che 'l corpo lasso </l>
     <l n="870">ristorar crede a l'onde, a l'ombre estive, </l>
     <l n="871">volge indietro fuggendo, e la paura </l>
     <l n="872">la stanchezza obliar face e l'arsura; </l>
    </lg>
    <lg n="110">
     <l n="873">così costei, che de l'amor la sete, </l>
     <l n="874">onde l'infermo core è sempre ardente, </l>
     <l n="875">spegner ne l'accoglienze oneste e liete </l>
     <l n="876">credeva, e riposar la stanca mente, </l>
     <l n="877">or che contra gli vien chi glie 'l diviete, </l>
     <l n="878">e 'l suon del ferro e le minaccie sente, </l>
     <l n="879">se stessa e 'l suo desir primo abbandona, </l>
     <l n="880">e 'l veloce destrier timida sprona. </l>
    </lg>
    <lg n="111">
     <l n="881">Fugge Erminia infelice, e 'l suo destriero </l>
     <l n="882">con prontissimo piede il suol calpesta. </l>
     <l n="883">Fugge ancor l'altra donna, e lor quel fero </l>
     <l n="884">con molti armati di seguir non resta. </l>
     <l n="885">Ecco che da le tende il buon scudiero </l>
     <l n="886">con tarda novella arriva in questa, </l>
     <l n="887">e l'altrui fuga ancor dubbio accompagna, </l>
     <l n="888">e gli sparge il timor per la campagna. </l>
    </lg>
    <lg n="112">
     <l n="889">Ma il più saggio fratello, il quale anch'esso </l>
     <l n="890">la non vera Clorinda avea veduto, </l>
     <l n="891">non la volle seguir, ch'era men presso, </l>
     <l n="892">ma ne l'insidie sue s'è ritenuto; </l>
     <l n="893">e mandò con l'aviso al campo un messo </l>
     <l n="894">che non armento od animal lanuto, </l>
     <l n="895">né preda altra simìl, ma ch'è seguita </l>
     <l n="896">dal suo german Clorinda impaurita; </l>
    </lg>
    <lg n="113">
     <l n="897">e ch'ei non crede già, né 'l vuol ragione, </l>
     <l n="898">ch'ella, ch'è duce e non è sol guerriera, </l>
     <l n="899">elegga a l'uscir suo tale stagione </l>
     <l n="900">per opportunità che sia leggiera; </l>
     <l n="901">ma giudichi e comandi il pio Buglione, </l>
     <l n="902">egli farà ciò che da lui s'impera. </l>
     <l n="903">Giunge al campo tal nova, e se ne intende </l>
     <l n="904">il primo suon ne le latine tende. </l>
    </lg>
    <lg n="114">
     <l n="905">Tancredi, cui dinanzi il cor sospese </l>
     <l n="906">quell'aviso primiero, udendo or questo, </l>
     <l n="907">pensa: &lt;&lt;Deh! forse a me venia cortese, </l>
     <l n="908">e 'n periglio è per me&gt;&gt;, né pensa al resto. </l>
     <l n="909">E parte prende sol del grave arnese, </l>
     <l n="910">monta a cavallo e tacito esce e presto; </l>
     <l n="911">e seguendo gli indizi e l'orme nove, </l>
     <l n="912">rapidamente a tutto corso il move. </l>
    </lg>
   </lg>
  </body>
 </text>
</TEI>