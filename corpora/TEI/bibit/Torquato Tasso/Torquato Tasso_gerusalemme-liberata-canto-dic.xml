<?xml version='1.0' encoding='UTF-8'?>
<TEI>
 <teiHeader>
  <fileDesc>
   <titleStmt>
    <title>Gerusalemme liberata - CANTO DICIANNOVESIMO</title>
    <author>Torquato Tasso</author>
   </titleStmt>
   <extent>
    <measure unit="stanza">131</measure>
    <measure unit="line">1048</measure>
   </extent>
   <publicationStmt>
    <publisher>UNED University</publisher>
    <idno>Torquato Tasso_gerusalemme-liberata-canto-dic</idno>
    <availability status="free">
     <p>The text is freely available.</p>
    </availability>
   </publicationStmt>
   <seriesStmt>
    <title>Biblioteca Italiana</title>
   </seriesStmt>
   <sourceDesc>
    <bibl>
     <title>Gerusalemme liberata - CANTO DICIANNOVESIMO</title>
     <author>Torquato Tasso</author>
    </bibl>
   </sourceDesc>
  </fileDesc>
 </teiHeader>
 <text>
  <front>
   <head>Gerusalemme liberata - CANTO DICIANNOVESIMO</head>
  </front>
  <body>
   <lg xmlns="http://www.tei-c.org/ns/1.0" type="poem">
    <lg n="1">
     <l n="1">Già la morte o il consiglio o la paura </l>
     <l n="2">da le difese ogni pagano ha tolto, </l>
     <l n="3">e sol non s'è da l'espugnate mura </l>
     <l n="4">il pertinace Argante anco rivolto. </l>
     <l n="5">Mostra ei la faccia intrepida e secura </l>
     <l n="6">e pugna pur fra gli inimici avolto, </l>
     <l n="7">più che morir temendo esser respinto; </l>
     <l n="8">e vuol morendo anco parer non vinto. </l>
    </lg>
    <lg n="2">
     <l n="9">Ma sovra ogn'altro feritore infesto </l>
     <l n="10">sovragiunge Tancredi e lui percote. </l>
     <l n="11">Ben è il circasso a riconoscer presto </l>
     <l n="12">al portamento, a gli atti, a l'arme note, </l>
     <l n="13">lui che pugnò già seco, e 'l giorno sesto </l>
     <l n="14">tornar promise, e le promesse ìr vòte, </l>
     <l n="15">Onde gridò: – Così la fé, Tancredi, </l>
     <l n="16">mi servi tu? così a la pugna or riedi? </l>
    </lg>
    <lg n="3">
     <l n="17">Tardi riedi, e non solo; io non rifiuto </l>
     <l n="18">però combatter teco e riprovarmi, </l>
     <l n="19">benché non qual guerrier, ma qui venuto </l>
     <l n="20">quasi inventor di machine tu parmi. </l>
     <l n="21">Fatti scudo de' tuoi, trova in aiuto </l>
     <l n="22">novi ordigni di guerra e insolite armi, </l>
     <l n="23">ché non potrai da le mie mani, o forte </l>
     <l n="24">de le donne uccisor, fuggir la morte. – </l>
    </lg>
    <lg n="4">
     <l n="25">Sorrise il buon Tancredi un cotal riso </l>
     <l n="26">di sdegno, e in detti alteri ebbe risposto: </l>
     <l n="27">– Tardo è il ritorno mio, ma pur aviso </l>
     <l n="28">che frettoloso ti parrà ben tosto, </l>
     <l n="29">e bramerai che te da me diviso </l>
     <l n="30">o l'alpe avesse o fosse il mar fraposto; </l>
     <l n="31">e che del mio indugiar non fu cagione </l>
     <l n="32">tema o viltà, vedrai co 'l paragone. </l>
    </lg>
    <lg n="5">
     <l n="33">Vienne in disparte pur tu ch'omicida </l>
     <l n="34">sei de' giganti solo e de gli eroi: </l>
     <l n="35">l'uccisor de le femine ti sfida. – </l>
     <l n="36">Così gli dice; indi si volge a i suoi </l>
     <l n="37">e fa ritrarli da l'offesa, e grida: </l>
     <l n="38">– Cessate pur di molestarlo or voi, </l>
     <l n="39">ch'è proprio mio più che comun nemico </l>
     <l n="40">questi, ed a lui mi stringe obligo antico. </l>
    </lg>
    <lg n="6">
     <l n="41">– Or discendine giù, solo o seguito </l>
     <l n="42">come più vuoi; – ripiglia il fer circasso </l>
     <l n="43">– va' in frequentato loco od in romito, </l>
     <l n="44">ché per dubbio o svantaggio io non ti lasso. – </l>
     <l n="45">Sì fatto ed accettato il fero invito, </l>
     <l n="46">movon concordi a la gran lite il passo: </l>
     <l n="47">l'odio in un gli accompagna, e fa il rancore </l>
     <l n="48">l'un nemico de l'altro or difensore. </l>
    </lg>
    <lg n="7">
     <l n="49">Grande è il zelo d'onor, grande il desire </l>
     <l n="50">che Tancredi del sangue ha del pagano, </l>
     <l n="51">né la sete ammorzar crede de l'ire </l>
     <l n="52">se n'esce stilla fuor per l'altrui mano; </l>
     <l n="53">e con lo scudo il copre, e: – Non ferire – </l>
     <l n="54">grida a quanti rincontra anco lontano; </l>
     <l n="55">sì che salvo il nimico infra gli amici </l>
     <l n="56">tragge da l'arme irate e vincitrici. </l>
    </lg>
    <lg n="8">
     <l n="57">Escon de la cittade e dan le spalle </l>
     <l n="58">a i padiglion de le accampate genti, </l>
     <l n="59">e se ne van dove un girevol calle </l>
     <l n="60">li porta per secreti avolgimenti; </l>
     <l n="61">e ritrovano ombrosa angusta valle </l>
     <l n="62">tra più colli giacer, non altrimenti </l>
     <l n="63">che se fosse un teatro o fosse ad uso </l>
     <l n="64">di battaglie e di caccie intorno chiuso. </l>
    </lg>
    <lg n="9">
     <l n="65">Qui si fermano entrambi, e pur sospeso </l>
     <l n="66">volgeasi Argante a la cittade afflitta. </l>
     <l n="67">Vede Tancredi che 'l pagan difeso </l>
     <l n="68">non è di scudo, e 'l suo lontano ei gitta. </l>
     <l n="69">Poscia lui dice: – Or qual pensier t'ha preso? </l>
     <l n="70">pensi ch'è giunta l'ora a te prescritta? </l>
     <l n="71">S'antivedendo ciò timido stai, </l>
     <l n="72">è 'l tuo timore intempestivo omai. </l>
    </lg>
    <lg n="10">
     <l n="73">– Penso – risponde – a la città del regno </l>
     <l n="74">di Giudea antichissima regina, </l>
     <l n="75">che vinta or cade, e indarno esser sostegno </l>
     <l n="76">io procurai de la fatal ruina, </l>
     <l n="77">e ch'è poca vendetta al mio disdegno </l>
     <l n="78">il capo tuo che 'l Ciel or mi destina. – </l>
     <l n="79">Tacque, e incontra si van con gran risguardo, </l>
     <l n="80">ché ben conosce l'un l'altro gagliardo. </l>
    </lg>
    <lg n="11">
     <l n="81">E' di corpo Tancredi agile e sciolto, </l>
     <l n="82">e di man velocissimo e di piede; </l>
     <l n="83">sovrasta a lui con l'alto capo, e molto </l>
     <l n="84">di grossezza di membra Argante eccede. </l>
     <l n="85">Girar Tancredi inchino in sé raccolto </l>
     <l n="86">per aventarsi e sottentrar si vede; </l>
     <l n="87">e con la spada sua la spada trova </l>
     <l n="88">nemica, e 'n disviarla usa ogni prova. </l>
    </lg>
    <lg n="12">
     <l n="89">Ma disteso ed eretto il fero Argante </l>
     <l n="90">dimostra arte simile, atto diverso. </l>
     <l n="91">Quanto egli può, va co 'l gran braccio inante </l>
     <l n="92">e cerca il ferro no, ma il corpo averso. </l>
     <l n="93">Quel tenta aditi novi in ogni instante, </l>
     <l n="94">questi gli ha il ferro al volto ognor converso: </l>
     <l n="95">minaccia, e intento a proibirgli stassi </l>
     <l n="96">furtive entrate e sùbiti trapassi. </l>
    </lg>
    <lg n="13">
     <l n="97">Così pugna naval, quando non spira </l>
     <l n="98">per lo piano del mare Africo o Noto, </l>
     <l n="99">fra due legni ineguali egual si mira, </l>
     <l n="100">ch'un d'altezza preval, l'altro di moto: </l>
     <l n="101">l'un con volte e rivolte assale e gira </l>
     <l n="102">da prora a poppa, e si sta l'altro immoto; </l>
     <l n="103">e quando il più leggier se gli avicina, </l>
     <l n="104">d'alta parte minaccia alta ruina. </l>
    </lg>
    <lg n="14">
     <l n="105">Mentre il latin di sottentrar ritenta </l>
     <l n="106">sviando il ferro che si vede opporre, </l>
     <l n="107">vibra Argante la spada e gli appresenta </l>
     <l n="108">la punta a gli occhi; egli al riparo accorre, </l>
     <l n="109">ma lei sì presta allor, sì violenta </l>
     <l n="110">cala il pagan che 'l difensor precorre </l>
     <l n="111">e 'l fere al fianco; e visto il fianco infermo, </l>
     <l n="112">grida: – Lo schermitor vinto è di schermo. – </l>
    </lg>
    <lg n="15">
     <l n="113">Fra lo sdegno Tancredi e la vergogna </l>
     <l n="114">si rode, e lascia i soliti riguardi, </l>
     <l n="115">e in cotal guisa la vendetta agogna </l>
     <l n="116">che sua perdita stima il vincer tardi. </l>
     <l n="117">Sol risponde co 'l ferro a la rampogna </l>
     <l n="118">e 'l drizza a l'elmo, ove apre il passo a i guardi. </l>
     <l n="119">Ribatte Argante il colpo, e risoluto </l>
     <l n="120">Tancredi a mezza spada è già venuto. </l>
    </lg>
    <lg n="16">
     <l n="121">Passa veloce allor co 'l piè sinestro </l>
     <l n="122">e con la manca al dritto braccio il prende, </l>
     <l n="123">e con la destra intanto il lato destro </l>
     <l n="124">di punte mortalissime gli offende. </l>
     <l n="125">– Questa – diceva – al vincitor maestro </l>
     <l n="126">il vinto schermidor risposta rende. – </l>
     <l n="127">Freme il circasso e si contorce e scote, </l>
     <l n="128">ma il braccio prigionier ritrar non pote. </l>
    </lg>
    <lg n="17">
     <l n="129">Alfin lasciò la spada a la catena </l>
     <l n="130">pendente, e sotto al buon latin si spinse. </l>
     <l n="131">Fe' l'istesso Tancredi, e con gran lena </l>
     <l n="132">l'un calcò l'altro e l'un l'altro ricinse; </l>
     <l n="133">né con più forza da l'adusta arena </l>
     <l n="134">sospese Alcide il gran gigante e strinse, </l>
     <l n="135">di quella onde facean tenaci nodi </l>
     <l n="136">le nerborute braccia in vari modi. </l>
    </lg>
    <lg n="18">
     <l n="137">Tai fur gli avolgimenti e tai le scosse </l>
     <l n="138">ch'ambi in un tempo il suol presser co 'l fianco. </l>
     <l n="139">Argante, od arte o sua ventura fosse, </l>
     <l n="140">sovra ha il braccio migliore e sotto il manco. </l>
     <l n="141">Ma la man ch'è più atta a le percosse </l>
     <l n="142">sottogiace impedita al guerrier franco; </l>
     <l n="143">ond'ei, che 'l suo svantaggio e 'l rischio vede, </l>
     <l n="144">si sviluppa da l'altro e salta in piede. </l>
    </lg>
    <lg n="19">
     <l n="145">Sorge più tardi e un gran fendente, in prima </l>
     <l n="146">che sorto ei sia, vien sopra al saracino. </l>
     <l n="147">Ma come a l'Euro la frondosa cima </l>
     <l n="148">piega e in un tempo la solleva il pino, </l>
     <l n="149">così lui sua virtute alza e sublima </l>
     <l n="150">quando ei n'è già per ricader più chino. </l>
     <l n="151">Or ricomincian qui colpi a vicenda: </l>
     <l n="152">la pugna ha manco d'arte ed è più orrenda. </l>
    </lg>
    <lg n="20">
     <l n="153">Esce a Tancredi in più d'un loco il sangue, </l>
     <l n="154">ma ne versa il pagan quasi torrenti. </l>
     <l n="155">Già ne le sceme forze il furor langue, </l>
     <l n="156">sì come fiamma in deboli alimenti. </l>
     <l n="157">Tancredi che 'l vedea co 'l braccio essangue </l>
     <l n="158">girar i colpi ad or ad or più lenti, </l>
     <l n="159">dal magnanimo cor deposta l'ira, </l>
     <l n="160">placido gli ragiona e 'l piè ritira: </l>
    </lg>
    <lg n="21">
     <l n="161">– Cedimi, uom forte, o riconoscer voglia </l>
     <l n="162">me per tuo vincitore o la fortuna; </l>
     <l n="163">né ricerco da te trionfo o spoglia, </l>
     <l n="164">né mi riserbo in te ragione alcuna. – </l>
     <l n="165">Terribile il pagan più che mai soglia, </l>
     <l n="166">tutte le furie sue desta e raguna; </l>
     <l n="167">risponde: – Or dunque il meglio aver ti vante </l>
     <l n="168">ed osi di viltà tentare Argante? </l>
    </lg>
    <lg n="22">
     <l n="169">Usa la sorte tua, ché nulla io temo </l>
     <l n="170">né lascierò la tua follia impunita. – </l>
     <l n="171">Come face rinforza anzi l'estremo </l>
     <l n="172">le fiamme, e luminosa esce di vita, </l>
     <l n="173">tal riempiendo ei d'ira il sangue scemo </l>
     <l n="174">rinvigorì la gagliardia smarrita, </l>
     <l n="175">e l'ore de la morte omai vicine </l>
     <l n="176">volse illustrar con generoso fine. </l>
    </lg>
    <lg n="23">
     <l n="177">La man sinistra a la compagna accosta, </l>
     <l n="178">e con ambe congiunte il ferro abbassa; </l>
     <l n="179">cala un fendente, e benché trovi opposta </l>
     <l n="180">la spada ostil, la sforza ed oltre passa, </l>
     <l n="181">scende a la spalla, e giù di costa in costa </l>
     <l n="182">molte ferite in un sol punto lassa. </l>
     <l n="183">Se non teme Tancredi, il petto audace </l>
     <l n="184">non fe' natura di timor capace. </l>
    </lg>
    <lg n="24">
     <l n="185">Quel doppia il colpo orribile, ed al vento </l>
     <l n="186">le forze e l'ire inutilmente ha sparte, </l>
     <l n="187">perché Tancredi, a la percossa intento, </l>
     <l n="188">se ne sottrasse e si lanciò in disparte. </l>
     <l n="189">Tu, dal tuo peso tratto, in giù co 'l mento </l>
     <l n="190">n'andasti, Argante, e non potesti aitarte: </l>
     <l n="191">per te cadesti, aventuroso in tanto </l>
     <l n="192">ch'altri non ha di tua caduta il vanto. </l>
    </lg>
    <lg n="25">
     <l n="193">Il cader dilatò le piaghe aperte, </l>
     <l n="194">e 'l sangue espresso dilagando scese. </l>
     <l n="195">Punta ei la manca in terra, e si converte </l>
     <l n="196">ritto sovra un ginocchio a le difese. </l>
     <l n="197">– Renditi – grida, e gli fa nove offerte, </l>
     <l n="198">senza noiarlo, il vincitor cortese. </l>
     <l n="199">Quegli di furto intanto il ferro caccia </l>
     <l n="200">e su 'l tallone il fiede, indi il minaccia. </l>
    </lg>
    <lg n="26">
     <l n="201">Infuriossi allor Tancredi, e disse: </l>
     <l n="202">– Così abusi, fellon, la pietà mia? – </l>
     <l n="203">Poi la spada gli fisse e gli rifisse </l>
     <l n="204">ne la visiera, ove accertò la via. </l>
     <l n="205">Moriva Argante, e tal moria qual visse: </l>
     <l n="206">minacciava morendo e non languia. </l>
     <l n="207">Superbi, formidabili e feroci </l>
     <l n="208">gli ultimi moti fur, l'ultime voci. </l>
    </lg>
    <lg n="27">
     <l n="209">Ripon Tancredi il ferro, e poi devoto </l>
     <l n="210">ringrazia Dio del trionfal onore; </l>
     <l n="211">ma lasciato di forze ha quasi vòto </l>
     <l n="212">la sanguigna vittoria il vincitore. </l>
     <l n="213">Teme egli assai che del viaggio al moto </l>
     <l n="214">durar non possa il suo fievol vigore; </l>
     <l n="215">pur s'incamina, e così passo passo </l>
     <l n="216">per le già corse vie move il piè lasso. </l>
    </lg>
    <lg n="28">
     <l n="217">Trar molto il debil fianco oltra non pote </l>
     <l n="218">e quanto più si sforza più s'affanna, </l>
     <l n="219">onde in terra s'asside e pon le gote </l>
     <l n="220">su la destra che par tremula canna. </l>
     <l n="221">Ciò che vedea pargli veder che rote, </l>
     <l n="222">e di tenebre il dì già gli s'appanna. </l>
     <l n="223">Al fin isviene; e 'l vincitor dal vinto </l>
     <l n="224">non ben saria nel rimirar distinto. </l>
    </lg>
    <lg n="29">
     <l n="225">Mentre qui segue la solinga guerra, </l>
     <l n="226">che privata cagion fe' così ardente, </l>
     <l n="227">l'ira de' vincitor trascorre ed erra </l>
     <l n="228">per la città su 'l popolo nocente. </l>
     <l n="229">Or chi giamai de l'espugnata terra </l>
     <l n="230">potrebbe a pien l'imagine dolente </l>
     <l n="231">ritrarre in carte od adeguar parlando </l>
     <l n="232">lo spettacolo atroce e miserando? </l>
    </lg>
    <lg n="30">
     <l n="233">Ogni cosa di strage era già pieno, </l>
     <l n="234">vedeansi in mucchi e in monti i corpi avolti: </l>
     <l n="235">là i feriti su i morti, e qui giacieno </l>
     <l n="236">sotto morti insepolti egri sepolti. </l>
     <l n="237">Fuggian premendo i pargoletti al seno </l>
     <l n="238">le meste madri co' capegli sciolti, </l>
     <l n="239">e 'l predator, di spoglie e di rapine </l>
     <l n="240">carco, stringea le vergini nel crine. </l>
    </lg>
    <lg n="31">
     <l n="241">Ma per le vie ch'al più sublime colle </l>
     <l n="242">saglion verso occidente, ond'è il gran tempio, </l>
     <l n="243">tutto del sangue ostile orrido e molle </l>
     <l n="244">Rinaldo corre e caccia il popolo empio. </l>
     <l n="245">La fera spada il generoso estolle </l>
     <l n="246">sovra gli armati capi e ne fa scempio; </l>
     <l n="247">è schermo frale ogn'elmo ed ogni scudo: </l>
     <l n="248">difesa è qui l'esser de l'armi ignudo. </l>
    </lg>
    <lg n="32">
     <l n="249">Sol contra il ferro il nobil ferro adopra, </l>
     <l n="250">e sdegna ne gli inermi esser feroce; </l>
     <l n="251">e que' ch'ardir non armi, arme non copra, </l>
     <l n="252">caccia co 'l guardo e con l'orribil voce. </l>
     <l n="253">Vedresti, di valor mirabil opra, </l>
     <l n="254">come or disprezza, ora minaccia, or noce, </l>
     <l n="255">come con rischio disegual fugati </l>
     <l n="256">sono egualmente pur nudi ed armati. </l>
    </lg>
    <lg n="33">
     <l n="257">Già co 'l più imbelle vulgo anco ritratto </l>
     <l n="258">s'è non picciolo stuol del più guerriero </l>
     <l n="259">nel tempio che, più volte arso e disfatto, </l>
     <l n="260">si noma ancor, dal fondator primiero, </l>
     <l n="261">di Salamone; e fu per lui già fatto </l>
     <l n="262">di cedri, d'oro e di bei marmi altero. </l>
     <l n="263">Or non sì ricco già, pur saldo e forte </l>
     <l n="264">è d'alte torri e di ferrate porte. </l>
    </lg>
    <lg n="34">
     <l n="265">Guinto il gran cavaliero ove raccolte </l>
     <l n="266">s'eran le turbe in loco ampio e sublime, </l>
     <l n="267">trovò chiuse le porte e trovò molte </l>
     <l n="268">difese apparecchiate in su le cime. </l>
     <l n="269">Alzò lo sguardo orribile e due volte </l>
     <l n="270">tutto il mirò da l'alte parti a l'ime, </l>
     <l n="271">varco angusto cercando, ed altrettante </l>
     <l n="272">il circondò con le veloci piante. </l>
    </lg>
    <lg n="35">
     <l n="273">Qual lupo predatore a l'aer bruno </l>
     <l n="274">le chiuse mandre insidiando aggira, </l>
     <l n="275">secco l'avide fauci, e nel digiuno </l>
     <l n="276">da nativo odio stimulato e d'ira, </l>
     <l n="277">tale egli intorno spia d'adito alcuno </l>
     <l n="278">(piano od erto che siasi) aprir si mira; </l>
     <l n="279">si ferma alfin ne la gran piazza, e d'alto </l>
     <l n="280">stanno aspettando i miseri l'assalto. </l>
    </lg>
    <lg n="36">
     <l n="281">In disparte giacea (qual che si fosse </l>
     <l n="282">l'uso a cui si serbava) eccelsa trave, </l>
     <l n="283">né così alte mai, né così grosse </l>
     <l n="284">spiega l'antenne sue ligura nave. </l>
     <l n="285">Vèr la gran porta il cavalier la mosse </l>
     <l n="286">con quella man cui nessun pondo è grave </l>
     <l n="287">e recandosi lei di lancia in modo </l>
     <l n="288">urtò d'incontro impetuoso e sodo. </l>
    </lg>
    <lg n="37">
     <l n="289">Restar non può marmo o metallo inanti </l>
     <l n="290">al duro urtare, al riurtar più forte. </l>
     <l n="291">Svelse dal sasso i cardini sonanti, </l>
     <l n="292">ruppe i serragli ed abbatté le porte. </l>
     <l n="293">Non l'ariete di far più si vanti, </l>
     <l n="294">non la bombarda, fulmine di morte. </l>
     <l n="295">Per la dischiusa via la gente inonda </l>
     <l n="296">quasi un diluvio, e 'l vincitor seconda. </l>
    </lg>
    <lg n="38">
     <l n="297">Rende misera strage atra e funesta </l>
     <l n="298">l'alta magion che fu magion di Dio. </l>
     <l n="299">O giustizia del Ciel, quanto men presta </l>
     <l n="300">tanto più grave sovra il popol rio! </l>
     <l n="301">Dal tuo secreto proveder fu desta </l>
     <l n="302">l'ira ne' cori pietosi, e incrudelio. </l>
     <l n="303">Lavò co 'l sangue suo l'empio pagano </l>
     <l n="304">quel tempio che già fatto avea profano. </l>
    </lg>
    <lg n="39">
     <l n="305">Ma intanto Soliman vèr la gran torre </l>
     <l n="306">ito se n'è che di David s'appella, </l>
     <l n="307">e qui fa de' guerrier l'avanzo accòrre, </l>
     <l n="308">e sbarra intorno e questa strada e quella; </l>
     <l n="309">e 'l tiranno Aladino anco vi corre. </l>
     <l n="310">Come il Soldan lui vede, a lui favella: </l>
     <l n="311">– Vieni, o famoso re, vieni; e là sovra </l>
     <l n="312">a la rocca fortissima ricovra, </l>
    </lg>
    <lg n="40">
     <l n="313">ché dal furor de le nemiche spade </l>
     <l n="314">guardar vi puoi la tua salute e 'l regno. </l>
     <l n="315">– Oimé, – risponde –oimé, che la cittade </l>
     <l n="316">strugge dal fondo suo barbaro sdegno, </l>
     <l n="317">e la mia vita e 'l nostro imperio cade. </l>
     <l n="318">Vissi, e regnai; non vivo più, né regno. </l>
     <l n="319">Ben si può dir: &lt;&lt;Noi fummo.&gt;&gt; A tutti è giunto </l>
     <l n="320">l'ultimo dì, l'inevitabil punto. </l>
    </lg>
    <lg n="41">
     <l n="321">– Ov'è, signor la tua virtute antica? – </l>
     <l n="322">disse il Soldan tutto cruccioso allora. </l>
     <l n="323">– Tolgaci i regni pur sorte nemica, </l>
     <l n="324">ché 'l regal pregio è nostro e 'n noi dimora. </l>
     <l n="325">Ma colà dentro omai da la fatica </l>
     <l n="326">le stanche e gravi tue membra ristora. – </l>
     <l n="327">Così gli parla, e fa che si raccoglia </l>
     <l n="328">il vecchio re ne la guardata soglia. </l>
    </lg>
    <lg n="42">
     <l n="329">Egli ferrata mazza a due man prende </l>
     <l n="330">e si ripon la fida spada al fianco, </l>
     <l n="331">e stassi al varco intrepido e difende </l>
     <l n="332">il chiuso de le strade al popol franco. </l>
     <l n="333">Eran mortali le percosse orrende: </l>
     <l n="334">quella che non uccide, atterra almanco. </l>
     <l n="335">Già fugge ognun da la sbarrata piazza, </l>
     <l n="336">dove appressar vede l'orribil mazza. </l>
    </lg>
    <lg n="43">
     <l n="337">Ecco da fera compagnia seguito </l>
     <l n="338">sopragiungeva il tolosan Raimondo. </l>
     <l n="339">Al periglioso passo il vecchio ardito </l>
     <l n="340">corse, e sprezzò di quei gran colpi il pondo. </l>
     <l n="341">Primo ei ferì, ma invano ebbe ferito; </l>
     <l n="342">non ferì invano il feritor secondo, </l>
     <l n="343">ch'in fronte il colse, e l'atterrò co 'l peso </l>
     <l n="344">supin, tremante, a braccia aperte e steso. </l>
    </lg>
    <lg n="44">
     <l n="345">Finalmente ritorna anco ne' vinti </l>
     <l n="346">la virtù che 'l timore avea fugata, </l>
     <l n="347">e i Franchi vincitori o son rispinti </l>
     <l n="348">o pur caggiono uccisi in su l'entrata. </l>
     <l n="349">Ma il Soldan, che giacere infra gli estinti </l>
     <l n="350">il tramortito duce a i piè si guata, </l>
     <l n="351">grida a i suoi cavalier: – Costui sia tratto </l>
     <l n="352">dentro a le sbarre e prigionier sia fatto. – </l>
    </lg>
    <lg n="45">
     <l n="353">Si movon quelli ad esseguir l'effetto, </l>
     <l n="354">ma trovan dura e faticosa impresa </l>
     <l n="355">perché non è d'alcun de' suoi negletto </l>
     <l n="356">Raimondo, e corron tutti in sua difesa. </l>
     <l n="357">Quinci furor, quindi pietoso affetto </l>
     <l n="358">pugna, né vil cagione è di contesa: </l>
     <l n="359">di sì grand'uom la libertà, la vita, </l>
     <l n="360">questi a guardar, quegli a rapir invita. </l>
    </lg>
    <lg n="46">
     <l n="361">Pur vinto avrebbe a lungo andar la prova </l>
     <l n="362">il Soldano ostinato a la vendetta, </l>
     <l n="363">ch'a la fulminea mazza oppor non giova </l>
     <l n="364">o doppio scudo o tempra d'elmo eletta; </l>
     <l n="365">ma grande aita a i suoi nemici e nova </l>
     <l n="366">di qua di là vede arrivare in fretta, </l>
     <l n="367">ché da duo lati opposti in un sol punto </l>
     <l n="368">il sopran duce e 'l gran guerriero è giunto. </l>
    </lg>
    <lg n="47">
     <l n="369">Come pastor, quando fremendo intorno </l>
     <l n="370">il vento e i tuoni e balenando i lampi </l>
     <l n="371">vede oscurar di mille nubi il giorno, </l>
     <l n="372">ritrae le greggie da gli aperti campi, </l>
     <l n="373">e sollecito cerca alcun soggiorno </l>
     <l n="374">ove l'ira del ciel securo scampi, </l>
     <l n="375">ei co 'l grido indrizzando e con la verga </l>
     <l n="376">le mandre inanti, a gli ultimi s'atterga; </l>
    </lg>
    <lg n="48">
     <l n="377">così il pagan, che già venir sentia </l>
     <l n="378">l'irreparabil turbo e la tempesta </l>
     <l n="379">che di fremiti orrendi il ciel feria </l>
     <l n="380">d'arme ingombrando e quella parte e questa, </l>
     <l n="381">le custodite genti inanzi invia </l>
     <l n="382">ne la gran torre, ed egli ultimo resta: </l>
     <l n="383">ultimo parte, e sì cede al periglio </l>
     <l n="384">ch'audace appare in provido consiglio. </l>
    </lg>
    <lg n="49">
     <l n="385">Pur a fatica avien che si ripari </l>
     <l n="386">dentro a le porte, e le riserra a pena </l>
     <l n="387">che già, rotte le sbarre, a i limitari </l>
     <l n="388">Rinaldo vien, né quivi anco s'affrena. </l>
     <l n="389">Desio di superar chi non ha pari </l>
     <l n="390">in opra d'arme, e giuramento il mena; </l>
     <l n="391">ché non oblia che in voto egli promise </l>
     <l n="392">di dar morte a colui che 'l dano uccise. </l>
    </lg>
    <lg n="50">
     <l n="393">E ben allor allor l'invitta mano </l>
     <l n="394">tentato avria l'inespugnabil muro, </l>
     <l n="395">né forse colà dentro era il Soldano </l>
     <l n="396">dal fatal suo nemico assai securo; </l>
     <l n="397">ma già suona a ritratta il capitano, </l>
     <l n="398">già l'orizonte d'ogni intorno è scuro. </l>
     <l n="399">Goffredo alloggia ne la terra, e vòle </l>
     <l n="400">rinovar poi l'assalto al novo sole. </l>
    </lg>
    <lg n="51">
     <l n="401">Diceva a i suoi lietissimo in sembianza: </l>
     <l n="402">– Favorito ha il gran Dio l'armi cristiane: </l>
     <l n="403">fatto è 'l sommo de' fatti, e poco avanza </l>
     <l n="404">de l'opra e nulla del timor rimane. </l>
     <l n="405">La torre (estrema e misera speranza </l>
     <l n="406">de gli infedeli) espugnarem dimane. </l>
     <l n="407">Pietà fra tanto a confortar v'inviti </l>
     <l n="408">con sollecito amor gli egri e i feriti. </l>
    </lg>
    <lg n="52">
     <l n="409">Ite, e curate quei c'han fatto acquisto </l>
     <l n="410">di questa patria a noi co 'l sangue loro. </l>
     <l n="411">Ciò più conviensi a i cavalier di Cristo, </l>
     <l n="412">che desio di vendetta o di tesoro. </l>
     <l n="413">Troppo, ahi! troppo di strage oggi s'è visto, </l>
     <l n="414">troppa in alcuni avidità de l'oro; </l>
     <l n="415">rapir più oltra, e incrudelir i' vieto. </l>
     <l n="416">Or divulghin le trombe il mio divieto. – </l>
    </lg>
    <lg n="53">
     <l n="417">Tacque, e poi se n'andò là dove il conte </l>
     <l n="418">riavuto dal colpo anco ne geme. </l>
     <l n="419">Né Soliman con meno ardita fronte </l>
     <l n="420">a i suoi ragiona, e 'l duol ne l'alma preme: </l>
     <l n="421">– Siate, o compagni, di fortuna a l'onte </l>
     <l n="422">invitti insin che verde è fior di speme, </l>
     <l n="423">ché sotto alta apparenza di fallace </l>
     <l n="424">spavento oggi men grave il danno giace. </l>
    </lg>
    <lg n="54">
     <l n="425">Prese i nemici han sol le mura e i tetti </l>
     <l n="426">e 'l vulgo umil, né la cittade han presa, </l>
     <l n="427">ché nel capo del re, ne' vostri petti, </l>
     <l n="428">ne le man vostre è la città compresa. </l>
     <l n="429">Veggio il re salvo e salvi i suoi più eletti, </l>
     <l n="430">veggio che ne circonda alta difesa. </l>
     <l n="431">Vano trofeo d'abbandonata terra </l>
     <l n="432">abbiansi i Franchi; al fin perdran la guerra. </l>
    </lg>
    <lg n="55">
     <l n="433">E certo i' son che perderanla alfine, </l>
     <l n="434">ché ne la sorte prospera insolenti </l>
     <l n="435">fian vòlti a gli omicidi, a le rapine </l>
     <l n="436">ed a gli ingiuriosi abbracciamenti; </l>
     <l n="437">e saran di leggier tra le ruine, </l>
     <l n="438">tra gli stupri e le prede, oppressi e spenti, </l>
     <l n="439">se in tanta tracotanza omai sorgiunge </l>
     <l n="440">l'oste d'Egitto, e non pote esser lunge. </l>
    </lg>
    <lg n="56">
     <l n="441">Intanto noi signoreggiar co' sassi </l>
     <l n="442">potrem de la città gli alti edifici, </l>
     <l n="443">ed ogni calle onde al Sepolcro vassi </l>
     <l n="444">torràn le nostre machine a i nemici. – </l>
     <l n="445">Così, vigor porgendo a i cori già lassi, </l>
     <l n="446">la speme rinovò ne gli infelici. </l>
     <l n="447">Or mentre qui tai cose eran passate, </l>
     <l n="448">errò Vafrin tra mille schiere armate. </l>
    </lg>
    <lg n="57">
     <l n="449">A l'essercito avverso eletto in spia, </l>
     <l n="450">già dechinando il sol, partì Vafrino; </l>
     <l n="451">e corse oscura e solitaria via </l>
     <l n="452">notturno e sconosciuto peregrino. </l>
     <l n="453">Ascalona passò che non uscia </l>
     <l n="454">dal balcon d'oriente anco il mattino; </l>
     <l n="455">poi quando è nel meriggio il solar lampo, </l>
     <l n="456">a vista fu del poderoso campo. </l>
    </lg>
    <lg n="58">
     <l n="457">Vide tende infinite e ventillanti </l>
     <l n="458">stendardi in cima azzurri e persi e gialli, </l>
     <l n="459">e tante udì lingue discordi e tanti </l>
     <l n="460">timpani e corni e barbari metalli </l>
     <l n="461">e voci di cameli e d'elefanti, </l>
     <l n="462">tra 'l nitrir de' magnanimi cavalli, </l>
     <l n="463">che fra sé disse: &lt;&lt;Qui l'Africa tutta </l>
     <l n="464">translata viene e qui l'Asia è condutta.&gt;&gt; </l>
    </lg>
    <lg n="59">
     <l n="465">Mira egli alquanto pria come sia forte </l>
     <l n="466">del campo il sito, e qual vallo il circonde; </l>
     <l n="467">poscia non tenta vie furtive e torte, </l>
     <l n="468">né dal frequente popolo s'asconde, </l>
     <l n="469">ma per dritto sentier tra regie porte </l>
     <l n="470">trapassa, ed or dimanda ed or risponde. </l>
     <l n="471">A dimande, a risposte astute e pronte </l>
     <l n="472">accoppia baldanzosa audace fronte. </l>
    </lg>
    <lg n="60">
     <l n="473">Di qua di là sollecito s'aggira </l>
     <l n="474">per le vie, per le piazze e per le tende. </l>
     <l n="475">I guerrier, i destrier, l'arme rimira, </l>
     <l n="476">l'arti e gli ordini osserva e i nomi apprende. </l>
     <l n="477">Né di ciò pago, a maggior cose aspira: </l>
     <l n="478">spia gli occulti disegni e parte intende. </l>
     <l n="479">Tanto s'avolge, e così destro e piano, </l>
     <l n="480">ch'adito s'apre al padiglion soprano. </l>
    </lg>
    <lg n="61">
     <l n="481">Vede, mirando qui, sdruscita tela, </l>
     <l n="482">ond'ha varco la voce, onde si scerne, </l>
     <l n="483">che là proprio risponde ove son de la </l>
     <l n="484">stanza regal le ritirate interne, </l>
     <l n="485">sì che i secreti del signor mal cela </l>
     <l n="486">ad uom ch'ascolti da le parti esterne. </l>
     <l n="487">Vafrin vi guata e par ch'ad altro intenda, </l>
     <l n="488">come sia cura sua conciar la tenda. </l>
    </lg>
    <lg n="62">
     <l n="489">Stavasi il capitan la testa ignudo, </l>
     <l n="490">le membra armato e con purpureo ammanto. </l>
     <l n="491">Lunge due paggi avean l'elmo e lo scudo: </l>
     <l n="492">preme egli un'asta e vi s'appoggia alquanto. </l>
     <l n="493">Guardava un uom di torvo aspetto e crudo, </l>
     <l n="494">membruto ed alto, il qual gli era da canto. </l>
     <l n="495">Vafrino è attento e, di Goffredo a nome </l>
     <l n="496">parlar sentendo, alza gli orecchi al nome. </l>
    </lg>
    <lg n="63">
     <l n="497">Parla il duce a colui: – Dunque securo </l>
     <l n="498">sei così tu di dar morte a Goffredo? – </l>
     <l n="499">Risponde quegli: – Io sonne, e 'n corte giuro </l>
     <l n="500">non tornar mai se vincitor non riedo. </l>
     <l n="501">Preverrò ben color che meco furo </l>
     <l n="502">al congiurare; e premio altro non chiedo </l>
     <l n="503">se non ch'io possa un bel trofeo de l'armi </l>
     <l n="504">drizzar nel Cairo, e sottopor tai carmi: </l>
    </lg>
    <lg n="64">
     <l n="505">&lt;&lt;Queste arme in guerra al capitan francese, </l>
     <l n="506">distruggitor de l'Asia, Ormondo trasse </l>
     <l n="507">quando gli trasse l'alma, e le sospese </l>
     <l n="508">perché memoria ad ogni età ne passe.&gt;&gt; </l>
     <l n="509">– Non fia – l'altro dicea – che 'l re cortese </l>
     <l n="510">l'opera grande inonorata lasse: </l>
     <l n="511">ben ei darà ciò che per te si chiede, </l>
     <l n="512">ma congiunta l'avrai d'alta mercede. </l>
    </lg>
    <lg n="65">
     <l n="513">Or apparecchia pur l'arme mentite, </l>
     <l n="514">che 'l giorno omai de la battaglia è presso. </l>
     <l n="515">– Son – rispose – già preste. – E qui, fornite </l>
     <l n="516">queste parole, e 'l duce tacque ed esso. </l>
     <l n="517">Restò Vafrino a le gran cose udite </l>
     <l n="518">sospeso e dubbio, e rivolgea in se stesso </l>
     <l n="519">qual arti di congiura e quali sieno </l>
     <l n="520">le mentite arme, e no 'l comprese a pieno. </l>
    </lg>
    <lg n="66">
     <l n="521">Indi partissi e quella notte intera </l>
     <l n="522">desto passò, ch'occhio serrar non volse; </l>
     <l n="523">ma quando poi di novo ogni bandiera </l>
     <l n="524">a l'aure matutine il campo sciolse, </l>
     <l n="525">anch'ei marciò con l'altra gente in schiera, </l>
     <l n="526">fermossi anch'egli ov'ella albergo tolse, </l>
     <l n="527">e pur anco tornò di tenda in tenda </l>
     <l n="528">per udir cosa onde il ver meglio intenda. </l>
    </lg>
    <lg n="67">
     <l n="529">Cercando, trova in sede alta e pomposa </l>
     <l n="530">fra cavalieri Armida e fra donzelle, </l>
     <l n="531">che stassi in sé romita e sospirosa: </l>
     <l n="532">fra sé co' suoi pensier par che favelle. </l>
     <l n="533">Su la candida man la guancia posa, </l>
     <l n="534">e china a terra l'amorose stelle. </l>
     <l n="535">Non sa se pianga o no: ben può vederle </l>
     <l n="536">umidi gli occhi e gravidi di perle. </l>
    </lg>
    <lg n="68">
     <l n="537">Vedele incontra il fero Adrasto assiso </l>
     <l n="538">che par ch'occhio non batta e che non spiri, </l>
     <l n="539">tanto da lei pendea, tanto in lei fiso </l>
     <l n="540">pasceva i suoi famelici desiri. </l>
     <l n="541">Ma Tisaferno, or l'uno or l'altro in viso </l>
     <l n="542">guardando, or vien che brami, or che s'adiri; </l>
     <l n="543">e segna il nobil volto or di colore </l>
     <l n="544">di rabbioso disdegno ed or d'amore. </l>
    </lg>
    <lg n="69">
     <l n="545">Scorge poscia Altamor, ch'in cerchio accolto </l>
     <l n="546">fra le donzelle alquanto era in disparte. </l>
     <l n="547">Non lascia il desir vago a freno sciolto, </l>
     <l n="548">ma gira gli occhi cupidi con arte: </l>
     <l n="549">volge un guardo a la mano, uno al bel volto, </l>
     <l n="550">talora insidia più guardata parte, </l>
     <l n="551">e là s'interna ove mal cauto apria </l>
     <l n="552">fra due mamme un bel vel secreta via. </l>
    </lg>
    <lg n="70">
     <l n="553">Alza alfin gli occhi Armida, e pur alquanto </l>
     <l n="554">la bella fronte sua torna serena; </l>
     <l n="555">e repente fra i nuvoli del pianto </l>
     <l n="556">un soave sorriso apre e balena. </l>
     <l n="557">– Signor, – decea – membrando il vostro vanto </l>
     <l n="558">l'anima mia pote scemar la pena, </l>
     <l n="559">ché d'esser vendicata in breve aspetta, </l>
     <l n="560">e dolce è l'ira in aspettar vendetta. – </l>
    </lg>
    <lg n="71">
     <l n="561">Risponde l'indian: – La fronte mesta </l>
     <l n="562">deh, per Dio! rasserena, e 'l duolo alleggia, </l>
     <l n="563">ch'assai tosto averrà che l'empia testa </l>
     <l n="564">di quel Rinaldo a piè tronca ti veggia, </l>
     <l n="565">o menarolti prigionier con questa </l>
     <l n="566">ultrice mano, ove prigion tu 'l chieggia. </l>
     <l n="567">Così promisi in voto. – Or l'altro ch'ode, </l>
     <l n="568">moto non fa, ma tra suo cor si rode. </l>
    </lg>
    <lg n="72">
     <l n="569">Volgendo in Tisaferno il dolce sguardo: </l>
     <l n="570">– Tu, che dici, signor? – colei soggiunge. </l>
     <l n="571">Risponde egli infingendo: – Io che son tardo </l>
     <l n="572">seguiterò il valor così da lunge </l>
     <l n="573">di questo tuo terribile e gagliardo. – </l>
     <l n="574">E con tai detti amaramente il punge. </l>
     <l n="575">Ripiglia l'indo allor: – Ben è ragione </l>
     <l n="576">che lunge segua e tema il paragone. – </l>
    </lg>
    <lg n="73">
     <l n="577">Crollando Tisaferno il capo altero, </l>
     <l n="578">disse: – Oh foss'io signor del mio talento! </l>
     <l n="579">libero avessi in questa spada impero! </l>
     <l n="580">ché tosto ei si parria chi sia più lento. </l>
     <l n="581">Non temo io te né tuoi gran vanti, o fero; </l>
     <l n="582">ma il Cielo e l'inimico Amor pavento. – </l>
     <l n="583">Tacque; e sorgeva Adrasto a far disfida, </l>
     <l n="584">ma la prevenne e s'interpose Armida. </l>
    </lg>
    <lg n="74">
     <l n="585">Diss'ella: – O cavalier, perché quel dono, </l>
     <l n="586">donatomi più volte, anco togliete? </l>
     <l n="587">Miei campion sète voi, pur esser buono </l>
     <l n="588">dovria tal nome a por tra voi quiete. </l>
     <l n="589">Meco s'adira chi s'adira: io sono </l>
     <l n="590">ne l'offese l'offesa, e voi 'l sapete. – </l>
     <l n="591">Così lor parla, e così avien che accordi </l>
     <l n="592">sotto giogo di ferro alme discordi. </l>
    </lg>
    <lg n="75">
     <l n="593">E' presente Vafrino e 'l tutto ascolta, </l>
     <l n="594">e sottrattone il vero indi si toglie. </l>
     <l n="595">Spia de l'alta congiura, e lei ravvolta </l>
     <l n="596">trova in silenzio e nulla ne raccoglie. </l>
     <l n="597">Chiedene improntamente anco tal volta, </l>
     <l n="598">e la difficoltà cresce e le voglie. </l>
     <l n="599">Or qui lasciar la vita egli è disposto, </l>
     <l n="600">o riportarne il gran segreto ascosto. </l>
    </lg>
    <lg n="76">
     <l n="601">Mille e più vie d'accorgimento ignote, </l>
     <l n="602">mille ripensa inusitate frodi, </l>
     <l n="603">e pur con tutto ciò non gli son note </l>
     <l n="604">de l'occulta congiura e l'arme e i modi. </l>
     <l n="605">Fortuna alfin (quel che per sé non pote) </l>
     <l n="606">isviluppò d'ogni suo dubbio i nodi, </l>
     <l n="607">si ch'ei distinto e manifesto intese </l>
     <l n="608">come l'insidie al pio Buglion sian tese. </l>
    </lg>
    <lg n="77">
     <l n="609">Era tornato ov'è pur anco assisa </l>
     <l n="610">fra' suoi campioni la nemica amante, </l>
     <l n="611">ch'ivi opportun l'investigarne avisa </l>
     <l n="612">ove traean genti sì varie e tante. </l>
     <l n="613">Or qui s'accosta a una donzella, in guisa </l>
     <l n="614">che par che v'abbia conoscenza inante; </l>
     <l n="615">par v'abbia d'amistade antica usanza, </l>
     <l n="616">e ragiona in affabile sembianza. </l>
    </lg>
    <lg n="78">
     <l n="617">Egli dicea, quasi per gioco: – Anch'io </l>
     <l n="618">vorrei d'alcuna bella esser campione, </l>
     <l n="619">e troncar pensarei co 'l ferro mio </l>
     <l n="620">il capo o di Rinaldo o del Buglione. </l>
     <l n="621">Chiedila pure a me, se n'hai desio, </l>
     <l n="622">la testa d'alcun barbaro barone. – </l>
     <l n="623">Così comincia, e pensa a poco a poco </l>
     <l n="624">a più grave parlar ridur il gioco. </l>
    </lg>
    <lg n="79">
     <l n="625">Ma in questo dir sorrise, e fe' ridendo </l>
     <l n="626">un cotal atto suo nativo usato. </l>
     <l n="627">Una de l'altre allor qui sorgiungendo </l>
     <l n="628">l'udì, guardollo, e poi gli venne a lato; </l>
     <l n="629">disse: – Involarti a ciascun'altra intendo, </l>
     <l n="630">né ti dorrai d'amor male impiegato. </l>
     <l n="631">Il mio campion t'eleggo; ed in disparte, </l>
     <l n="632">come a mio cavalier, vuo' ragionarte. – </l>
    </lg>
    <lg n="80">
     <l n="633">Ritirollo, e parlò: – Riconosciuto </l>
     <l n="634">ho te, Vafrin; tu me conoscer déi. – </l>
     <l n="635">Nel cor turbossi lo scudiero astuto, </l>
     <l n="636">pur si rivolse sorridendo a lei: </l>
     <l n="637">– Non t'ho (che mi sovenga) unqua veduto, </l>
     <l n="638">e degna pur d'esser mirata sei. </l>
     <l n="639">Questo so ben, ch'assai vario da quello </l>
     <l n="640">che tu dicesti è il nome ond'io m'appello. </l>
    </lg>
    <lg n="81">
     <l n="641">Me su la piaggia di Biserta aprica </l>
     <l n="642">Lesbin produsse, e mi nomò Almanzorre. – </l>
     <l n="643">Tosto, disse ella: – Ho conoscenza antica </l>
     <l n="644">d'ogn'esser tuo, né già mi voglio apporre. </l>
     <l n="645">Non ti celar da me, ch'io sono amica, </l>
     <l n="646">ed in tuo pro vorrei la vita esporre. </l>
     <l n="647">Erminia son, già di re figlia, e serva </l>
     <l n="648">poi di Tancredi a un tempo, e tua conserva. </l>
    </lg>
    <lg n="82">
     <l n="649">Ne la dolce prigion, due lieti mesi </l>
     <l n="650">pietoso prigionier m'avesti in guarda, </l>
     <l n="651">e mi servisti in bei modi cortesi. </l>
     <l n="652">Ben dessa i' son, ben dessa i' son; riguarda. – </l>
     <l n="653">Lo scudier, come pria v'ha gli occhi intesi, </l>
     <l n="654">la bella faccia a ravvisar non tarda. </l>
     <l n="655">– Vivi – ella soggiungea – da me securo: </l>
     <l n="656">per questo ciel, per questo sol te 'l giuro. </l>
    </lg>
    <lg n="83">
     <l n="657">Anzi pregar ti vo' che, quando torni, </l>
     <l n="658">mi riconduca a la prigion mia cara. </l>
     <l n="659">Torbide notti e tenebrosi giorni, </l>
     <l n="660">misera, vivo in libertate amara. </l>
     <l n="661">E se qui per ispia forse soggiorni, </l>
     <l n="662">ti si fa incontro alta fortuna e rara: </l>
     <l n="663">saprai da me congiure, e ciò ch'altrove </l>
     <l n="664">malagevol sarà che tu ritrove. – </l>
    </lg>
    <lg n="84">
     <l n="665">Così gli parla, e intanto ei mira e tace; </l>
     <l n="666">pensa a l'essempio de la falsa Armida. </l>
     <l n="667">&lt;&lt;Femina è cosa garrula e fallace: </l>
     <l n="668">vòle e disvòle; è folle uom che se 'n fida.&gt;&gt; </l>
     <l n="669">Sì tra sé volge. – Or, se venir ti piace, – </l>
     <l n="670">alfin le disse – io ne sarò tua guida. </l>
     <l n="671">Sia fermato tra noi questo e conchiuso, </l>
     <l n="672">serbisi il parlar d'altro a miglior uso. – </l>
    </lg>
    <lg n="85">
     <l n="673">Gli ordini danno di salire in sella </l>
     <l n="674">anzi il mover del campo allora allora. </l>
     <l n="675">Parte Vafrin dal padiglione, ed ella </l>
     <l n="676">si torna a l'altre e alquanto ivi dimora. </l>
     <l n="677">Di scherzar fa sembianza e pur favella </l>
     <l n="678">del campion novo, e se ne vien poi fora; </l>
     <l n="679">viene al loco prescritto e s'accompagna, </l>
     <l n="680">ed escon poi del campo a la campagna. </l>
    </lg>
    <lg n="86">
     <l n="681">Già eran giunti in parte assai romita </l>
     <l n="682">e già sparian le saracine tende, </l>
     <l n="683">quando ei le disse: – Or di' come a la vita </l>
     <l n="684">del pio Goffredo altri l'insidie tende. – </l>
     <l n="685">Allor colei de la congiura ordita </l>
     <l n="686">l'iniqua tela a lui dispiega e stende. </l>
     <l n="687">– Son – gli divisa – otto guerrier di corte, </l>
     <l n="688">tra' quali il più famoso è Ormondo il forte. </l>
    </lg>
    <lg n="87">
     <l n="689">Questi (che che lor mova, odio o disegno) </l>
     <l n="690">han conspirato, e l'arte lor fia tale: </l>
     <l n="691">quel dì ch'in lite verrà d'Asia il regno </l>
     <l n="692">tra' due gran campi in gran pugna campale, </l>
     <l n="693">avran su l'arme de la Croce il segno, </l>
     <l n="694">e l'arme avranno a la francesca; e quale </l>
     <l n="695">la guardia di Goffredo ha bianco e d'oro </l>
     <l n="696">il suo vestir, sarà l'abito loro. </l>
    </lg>
    <lg n="88">
     <l n="697">Ma ciascun terrà cosa in su l'elmetto </l>
     <l n="698">che noto a i suoi per uom pagano il faccia. </l>
     <l n="699">Quando fia poi rimescolato e stretto </l>
     <l n="700">l'un campo e l'altro, elli porransi in traccia, </l>
     <l n="701">e insidieranno al valoroso petto </l>
     <l n="702">mostrando di custodi amica faccia; </l>
     <l n="703">e 'l ferro armato di veneno avranno, </l>
     <l n="704">perché mortal sia d'ogni piaga il danno. </l>
    </lg>
    <lg n="89">
     <l n="705">E perché fra' pagani anco risassi </l>
     <l n="706">ch'io so vostr'usi ed arme e sopraveste, </l>
     <l n="707">fèr che le false insegne io divisassi; </l>
     <l n="708">e fui costretta ad opere moleste. </l>
     <l n="709">Queste son le cagion che 'l campo io lassi: </l>
     <l n="710">fuggo l'imperiose altrui richieste; </l>
     <l n="711">schivo ed aborro in qual si voglia modo </l>
     <l n="712">contaminarmi in atto alcun di frodo. </l>
    </lg>
    <lg n="90">
     <l n="713">Queste son le cagion, ma non già sole. – </l>
     <l n="714">E qui si tacque, e di rossor si tinse </l>
     <l n="715">e chinò cli occhi, e l'ultime parole </l>
     <l n="716">ritener volle e non ben le distinse. </l>
     <l n="717">Lo scudier, che da lei ritrar pur vòle </l>
     <l n="718">ciò ch'ella vergognando in sé ristrinse, </l>
     <l n="719">– Di poca fede, – disse – or perché cele </l>
     <l n="720">le più vere cagioni al tuo fedele? – </l>
    </lg>
    <lg n="91">
     <l n="721">Ella dal petto un gran sospiro apriva, </l>
     <l n="722">e parlava con suon tremante e roco: </l>
     <l n="723">– Mal guardata vergogna intempestiva </l>
     <l n="724">vattene omai, non hai tu qui più loco; </l>
     <l n="725">a che pur tenti, o in van ritrosa, o schiva, </l>
     <l n="726">celar co 'l foco tuo d'amor il foco? </l>
     <l n="727">Debiti fur questi rispetti inante, </l>
     <l n="728">non or che fatta son donzella errante. – </l>
    </lg>
    <lg n="92">
     <l n="729">Soggiunse poi: – La notte a me fatale </l>
     <l n="730">ed a la patria mia che giacque oppressa, </l>
     <l n="731">perdei più che non parve; e 'l mio gran male </l>
     <l n="732">non ebbi in lei, ma derivò da essa. </l>
     <l n="733">Leve perdita è il regno, io co 'l regale </l>
     <l n="734">mio alto stato anco perdei me stessa: </l>
     <l n="735">per mai non ricovrarla, allor perdei </l>
     <l n="736">la mente, folle, e 'l core e i sensi miei. </l>
    </lg>
    <lg n="93">
     <l n="737">Vafrin, tu sai che timidetta accorsi, </l>
     <l n="738">tanta strage vedendo e tante prede, </l>
     <l n="739">al tuo signor e mio, che prima i' scorsi </l>
     <l n="740">armato por ne la mia reggia il piede; </l>
     <l n="741">e chinandomi a lui tai voci porsi: </l>
     <l n="742">&lt;&lt;Invitto vincitor, pietà, mercede! </l>
     <l n="743">non prego io te per la mia vita: il fiore </l>
     <l n="744">salvami sol del veginale onore.&gt;&gt; </l>
    </lg>
    <lg n="94">
     <l n="745">Egli, la sua porgendo a la mia mano, </l>
     <l n="746">non aspettò che 'l mio pregar fornisse: </l>
     <l n="747">&lt;&lt;Vergine bella, non ricorri in vano, </l>
     <l n="748">io ne sarò tuo difensor&gt;&gt; mi disse. </l>
     <l n="749">Allor un non so che soave e piano </l>
     <l n="750">sentii ch'al cor mi scese e vi s'affisse </l>
     <l n="751">che serpendomi poi per l'alma vaga, </l>
     <l n="752">non so come, divenne incendio e piaga. </l>
    </lg>
    <lg n="95">
     <l n="753">Visitommi poi spesso, e 'n dolce suono </l>
     <l n="754">consolando il mio duol, meco si dolse. </l>
     <l n="755">Dicea: &lt;&lt;L'intera libertà ti dono&gt;&gt;, </l>
     <l n="756">e de le spoglie mie spoglia non volse. </l>
     <l n="757">Oimé! che fu rapina e parve dono, </l>
     <l n="758">ché rendendomi a me da me mi tolse. </l>
     <l n="759">Quel mi rendé ch'è via men caro e degno, </l>
     <l n="760">ma s'usurpò del core a forza il regno. </l>
    </lg>
    <lg n="96">
     <l n="761">Mal amor si nasconde. A te sovente </l>
     <l n="762">desiosa chiedea del mio signore. </l>
     <l n="763">Veggendo i segni tu d'inferma mente: </l>
     <l n="764">&lt;&lt;Erminia,&gt;&gt; mi dicesti &lt;&lt;ardi d'amore.&gt;&gt; </l>
     <l n="765">Io te 'l negai, ma un mio sospiro ardente </l>
     <l n="766">fu più verace testimon del core; </l>
     <l n="767">e 'n vece forse della lingua, il guardo </l>
     <l n="768">manifestava il foco onde tutt'ardo. </l>
    </lg>
    <lg n="97">
     <l n="769">Sfortunato silenzio! avessi almeno </l>
     <l n="770">chiesta allor medicina al gran martìre, </l>
     <l n="771">s'esser poscia dovea lentato il freno, </l>
     <l n="772">quando non giovarebbe, al mio desire. </l>
     <l n="773">Partimmi in somma, e le mie piaghe in seno </l>
     <l n="774">portai celate e ne credei morire. </l>
     <l n="775">Al fin cercando al viver mio soccorso, </l>
     <l n="776">mi sciolse amor d'ogni rispetto il morso; </l>
    </lg>
    <lg n="98">
     <l n="777">sì ch'a trovarne il mio signor io mossi </l>
     <l n="778">ch'egra mi fece e mi potea far sana. </l>
     <l n="779">Ma tra via fero intoppo attraversossi </l>
     <l n="780">di gente inclementissima e villana. </l>
     <l n="781">Poco mancò che preda lor non fossi, </l>
     <l n="782">pur in parte fuggimmi erma e lontana; </l>
     <l n="783">e colà vissi in solitaria cella, </l>
     <l n="784">cittadina de' boschi e pastorella. </l>
    </lg>
    <lg n="99">
     <l n="785">Ma poi che quel desio che fu ripresso </l>
     <l n="786">molti dì per la tema anco risorse, </l>
     <l n="787">tornami ritentando al loco stesso, </l>
     <l n="788">la medesma sciagura anco m'occorse. </l>
     <l n="789">Fuggir non potei già, ch'era omai presso </l>
     <l n="790">predatrice masnada e troppo corse. </l>
     <l n="791">Così fui presa, e quei che mi rapiro </l>
     <l n="792">Egizi fur ch'a Gaza indi se 'n giro, </l>
    </lg>
    <lg n="100">
     <l n="793">e 'n don menàrmi al capitano, a cui </l>
     <l n="794">diedi di me contezza, e 'l persuasi </l>
     <l n="795">sì ch'onorata e inviolata fui </l>
     <l n="796">quei dì che con Armida ivi rimasi. </l>
     <l n="797">Così venni più volte in forza altrui, </l>
     <l n="798">e me 'n sottrassi. Ecco i miei duri casi. </l>
     <l n="799">Pur le prime catene anco riserva </l>
     <l n="800">la tante volte liberata e serva. </l>
    </lg>
    <lg n="101">
     <l n="801">Oh, pur colui che circondolle intorno </l>
     <l n="802">a l'alma, sì che non fia chi le scioglia, </l>
     <l n="803">non dica: &lt;&lt;Errante ancella, altro soggiorno </l>
     <l n="804">cércati pure&gt;&gt;, e me seco non voglia; </l>
     <l n="805">ma pietoso gradisca il mio ritorno </l>
     <l n="806">e ne l'antica mia prigion m'accoglia! – </l>
     <l n="807">Così diceagli Erminia, e insieme andaro </l>
     <l n="808">la notte e 'l giorno ragionando a paro. </l>
    </lg>
    <lg n="102">
     <l n="809">Il più usato sentier lasciò Vafrino, </l>
     <l n="810">calle cercando o più securo o corto. </l>
     <l n="811">Giunsero in loco a la città vicino </l>
     <l n="812">quando è il sol ne l'occaso e imbruna l'orto, </l>
     <l n="813">e trovaron di sangue atro il camino; </l>
     <l n="814">e poi vider nel sangue un guerrier morto </l>
     <l n="815">che le vie tutte ingombra, e la gran faccia </l>
     <l n="816">tien volta al cielo e morto anco minaccia. </l>
    </lg>
    <lg n="103">
     <l n="817">L'uso de l'arme e 'l portamento estrano </l>
     <l n="818">pagàn mostràrlo, e lo scudier trascorse; </l>
     <l n="819">un altro alquanto ne giacea lontano </l>
     <l n="820">che tosto a gli occhi di Vafrino occorse. </l>
     <l n="821">Egli disse fra sé: &lt;&lt;Questi è cristiano.&gt;&gt; </l>
     <l n="822">Più il mise poscia il vestir bruno in forse. </l>
     <l n="823">Salta di sella e gli discopre il viso, </l>
     <l n="824">ed: – Oimé, – grida – è qui Tancredi ucciso. – </l>
    </lg>
    <lg n="104">
     <l n="825">A riguardar sovra il guerrier feroce </l>
     <l n="826">la male aventurosa era fermata, </l>
     <l n="827">quando dal suon de la dolente voce </l>
     <l n="828">per lo mezzo del cor fu saettata. </l>
     <l n="829">Al nome di Tancredi ella veloce </l>
     <l n="830">accorse in guisa d'ebra e forsennata. </l>
     <l n="831">Vista la faccia scolorita e bella, </l>
     <l n="832">non scese no, precipitò di sella; </l>
    </lg>
    <lg n="105">
     <l n="833">e in lui versò d'inessicabil vena </l>
     <l n="834">lacrime e voce di sospiri mista: </l>
     <l n="835">– In che misero punto or qui mi mena </l>
     <l n="836">fortuna? a che veduta amara e trista? </l>
     <l n="837">Dopo gran tempo i' ti ritrovo a pena, </l>
     <l n="838">Tancredi, e ti riveggio e non son vista: </l>
     <l n="839">vista non son da te benché presente, </l>
     <l n="840">e trovando ti perdo eternamente. </l>
    </lg>
    <lg n="106">
     <l n="841">Misera! non credea ch'a gli occhi miei </l>
     <l n="842">potessi in alcun tempo esser noioso. </l>
     <l n="843">Or cieca farmi volentier torrei </l>
     <l n="844">per non vederti, e riguardar non oso. </l>
     <l n="845">Oimé, de' lumi già sì dolci e rei </l>
     <l n="846">ov'è la fiamma? ov'è il bel raggio ascoso? </l>
     <l n="847">de le fiorite guancie il bel vermiglio </l>
     <l n="848">ov'è fuggito? ov'è il seren del ciglio? </l>
    </lg>
    <lg n="107">
     <l n="849">Ma che? squallido e scuro anco mi piaci. </l>
     <l n="850">Anima bella, se quinci entro gire, </l>
     <l n="851">s'odi il mio pianto, a le mie voglie audaci </l>
     <l n="852">perdona il furto e 'l temerario ardire: </l>
     <l n="853">da le pallide labra i freddi baci, </l>
     <l n="854">che più caldi sperai, vuo' pur rapire; </l>
     <l n="855">parte torrò di sue ragioni a morte, </l>
     <l n="856">baciando queste labra essangui e smorte. </l>
    </lg>
    <lg n="108">
     <l n="857">Pietosa bocca che solevi in vita </l>
     <l n="858">consolar il mio duol di tue parole, </l>
     <l n="859">lecito sia ch'anzi la mia partita </l>
     <l n="860">d'alcun tuo caro bacio io mi console; </l>
     <l n="861">e forse allor, s'era a cercarlo ardita, </l>
     <l n="862">quel davi tu ch'ora conven ch'invole. </l>
     <l n="863">Lecito sia ch'ora ti stringa e poi </l>
     <l n="864">versi lo spirto mio fra i labri tuoi. </l>
    </lg>
    <lg n="109">
     <l n="865">Raccogli tu l'anima mia seguace, </l>
     <l n="866">drizzala tu dove la tua se 'n gio. – </l>
     <l n="867">Così parla gemendo, e si disface </l>
     <l n="868">quasi per gli occhi, e par conversa in rio. </l>
     <l n="869">Rivenne quegli a quell'umor vivace </l>
     <l n="870">e le languide labra alquanto aprio: </l>
     <l n="871">aprì le labra e con le luci chiuse </l>
     <l n="872">un suo sospir con que' di lei confuse. </l>
    </lg>
    <lg n="110">
     <l n="873">Sente la donna il cavalier che geme, </l>
     <l n="874">e forza è pur che si conforti alquanto: </l>
     <l n="875">– Apri gli occhi, Tancredi, a queste estreme </l>
     <l n="876">essequie – grida – ch'io ti fo co 'l pianto; </l>
     <l n="877">riguarda me che vuo' venirne insieme </l>
     <l n="878">la lunga strada e vuo' morirti a canto. </l>
     <l n="879">Riguarda me, non te 'n fuggir sì presto: </l>
     <l n="880">l'ultimo don ch'io ti dimando è questo. – </l>
    </lg>
    <lg n="111">
     <l n="881">Apre Tancredi gli occhi e poi gli abbassa </l>
     <l n="882">torbidi e gravi, ed ella pur si lagna. </l>
     <l n="883">Dice Vafrino a lei: – Questi non passa: </l>
     <l n="884">curisi adunque prima, e poi si piagna. – </l>
     <l n="885">Egli il disarma, ella tremante e lassa </l>
     <l n="886">porge la mano a l'opere compagna, </l>
     <l n="887">mira e tratta le piaghe e, di ferute </l>
     <l n="888">guidice esperta, spera indi salute. </l>
    </lg>
    <lg n="112">
     <l n="889">Vede che 'l mal da la stanchezza nasce </l>
     <l n="890">e da gli umori in troppa copia sparti. </l>
     <l n="891">Ma non ha fuor ch'un velo onde gli fasce </l>
     <l n="892">le sue ferite, in sì solinghe parti. </l>
     <l n="893">Amor le trova inusitate fasce, </l>
     <l n="894">e di pietà le insegna insolite arti: </l>
     <l n="895">l'asciugò con le chiome e rilegolle </l>
     <l n="896">pur con le chiome che troncar si volle, </l>
    </lg>
    <lg n="113">
     <l n="897">però che 'l velo suo bastar non pote </l>
     <l n="898">breve e sottile a le sì spesse piaghe. </l>
     <l n="899">Dittamo e croco non avea, ma note </l>
     <l n="900">per uso tal sapea potenti e maghe. </l>
     <l n="901">Già il mortifero sonno ei da sé scote, </l>
     <l n="902">già può le luci alzar mobili e vaghe. </l>
     <l n="903">Vede il suo servo, e la pietosa donna </l>
     <l n="904">sopra si mira in peregrina gonna. </l>
    </lg>
    <lg n="114">
     <l n="905">Chiede: – O Vafrin, qui come giungi e quando? </l>
     <l n="906">E tu chi sei, medica mia pietosa? – </l>
     <l n="907">Ella, fra lieta e dubbia sospirando, </l>
     <l n="908">tinse il bel volto di color di rosa: </l>
     <l n="909">– Saprai – rispose – il tutto, or (te 'l comando </l>
     <l n="910">come medica tua) taci e riposa. </l>
     <l n="911">Salute avrai, prepara il guiderdone. – </l>
     <l n="912">Ed al suo capo il grembo indi suppone. </l>
    </lg>
    <lg n="115">
     <l n="913">Pensa intanto Vafrin come a l'ostello </l>
     <l n="914">agiato il porti anzi più fosca sera, </l>
     <l n="915">ed ecco di guerrier giunge un drapello: </l>
     <l n="916">conosce ei ben che di Tancredi è schiera. </l>
     <l n="917">Quando affrontò il circasso e per appello </l>
     <l n="918">di battaglia chiamollo, insieme egli era; </l>
     <l n="919">non seguì lui perché non volse allora, </l>
     <l n="920">poi dubbioso il cercò de la dimora. </l>
    </lg>
    <lg n="116">
     <l n="921">Seguian molti altri la medesma inchiesta, </l>
     <l n="922">ma ritrovarlo avien che lor succeda. </l>
     <l n="923">De le stesse lor braccia essi han contesta </l>
     <l n="924">quasi una sede ov'ei s'appoggi e sieda. </l>
     <l n="925">Disse Tancredi allora: – Adunque resta </l>
     <l n="926">il valoroso Argante a i corvi in preda? </l>
     <l n="927">Ah per Dio non si lasci, e non si frodi </l>
     <l n="928">o de la sepoltura o de le lodi. </l>
    </lg>
    <lg n="117">
     <l n="929">Nessuna a me co 'l busto essangue e muto </l>
     <l n="930">riman più guerra; egli morì qual forte, </l>
     <l n="931">onde a ragion gli è quell'onor devuto </l>
     <l n="932">che solo in terra avanzo è de la morte. – </l>
     <l n="933">Così da molti ricevendo aiuto </l>
     <l n="934">fa che 'l nemico suo dietro si porte. </l>
     <l n="935">Vafrino al fianco di colei si pose, </l>
     <l n="936">sì come uom sòle a le guardate cose. </l>
    </lg>
    <lg n="118">
     <l n="937">Soggiunse il prence: – A la città regale, </l>
     <l n="938">non a le tende mie, vuo' che si vada, </l>
     <l n="939">ché s'umano accidente a questa frale </l>
     <l n="940">vita sovrasta, è ben ch'ivi m'accada; </l>
     <l n="941">ché 'l loco ove morì l'Uomo immortale </l>
     <l n="942">può forse al Cielo agevolar la strada, </l>
     <l n="943">e sarà pago un mio pensier devoto </l>
     <l n="944">d'aver peregrinato al fin del voto. – </l>
    </lg>
    <lg n="119">
     <l n="945">Disse, e colà portato egli fu posto </l>
     <l n="946">sovra le piume, e 'l prese un sonno cheto. </l>
     <l n="947">Vafrino a la donzella, e non discosto, </l>
     <l n="948">ritrova albergo assai chiuso e secreto. </l>
     <l n="949">Quinci s'invia dov'è Goffredo, e tosto </l>
     <l n="950">entra, ché non gli è fatto alcun divieto, </l>
     <l n="951">se ben allor de la futura impresa </l>
     <l n="952">in bilance i consigli appende e pesa. </l>
    </lg>
    <lg n="120">
     <l n="953">Del letto, ove la stanca egra persona </l>
     <l n="954">posa Raimondo, il duce è su la sponda, </l>
     <l n="955">e d'ogn'intorno nobile corona </l>
     <l n="956">de' più potenti e più saggi il circonda. </l>
     <l n="957">Or, mentre lo scudiero a lui ragiona, </l>
     <l n="958">non v'è chi d'altro chieda o chi risponda. </l>
     <l n="959">– Signor, – dicea – come imponesti, andai </l>
     <l n="960">tra gli infedeli e 'l campo lor cercai. </l>
    </lg>
    <lg n="121">
     <l n="961">Ma non aspettar già che di quell'oste </l>
     <l n="962">l'innumerabil numero ti conti. </l>
     <l n="963">I' vidi ch' al passar le valli ascoste </l>
     <l n="964">sotto e' teneva e i piani tutti e i monti; </l>
     <l n="965">vidi che dove giunga, ove s'accoste, </l>
     <l n="966">spoglia la terra e secca i fiumi e i fonti, </l>
     <l n="967">perché non bastan l'acque a la lor sete, </l>
     <l n="968">e poco è lor ciò che la Siria miete. </l>
    </lg>
    <lg n="122">
     <l n="969">Ma sì de' cavalier, sì de' pedoni </l>
     <l n="970">sono in gran parte inutili le schiere: </l>
     <l n="971">gente che non intende ordini o suoni, </l>
     <l n="972">né tringe ferro e di lontan sol fère. </l>
     <l n="973">Ben ve ne sono alquanti eletti e buoni </l>
     <l n="974">che seguite di Persia han le bandiere, </l>
     <l n="975">e forse squadra anco migliore è quella </l>
     <l n="976">che la squadra immortal del re s'appella. </l>
    </lg>
    <lg n="123">
     <l n="977">Ella è detta immortal perché difetto </l>
     <l n="978">in quel numero mai non fu pur d'uno, </l>
     <l n="979">ma empie il loco vòto e sempre eletto </l>
     <l n="980">sottentra uom novo ove ne manchi alcuno. </l>
     <l n="981">Il capitan del campo, Emiren detto, </l>
     <l n="982">pari ha in senno e valor pochi o nessuno, </l>
     <l n="983">e gli commanda il re che provocarti </l>
     <l n="984">debba a pugna campal con tutte l'arti. </l>
    </lg>
    <lg n="124">
     <l n="985">Né credo già ch'al dì secondo tardi </l>
     <l n="986">l'essercito nemico a comparire. </l>
     <l n="987">Ma tu, Rinaldo, assai conven che guardi </l>
     <l n="988">il capo, ond'è fra lor tanto desire, </l>
     <l n="989">ché i più famosi in arme e i più gagliardi </l>
     <l n="990">gli hanno incontra arrotato il ferro e l'ire; </l>
     <l n="991">perché Armida se stessa in guiderdone </l>
     <l n="992">a qual di loro il troncherà propone. </l>
    </lg>
    <lg n="125">
     <l n="993">Fra questi è il valoroso e nobil perso: </l>
     <l n="994">dico Altamoro, il re di Sarmacante. </l>
     <l n="995">Adrasto v'è, c'ha il regno suo là verso </l>
     <l n="996">i confin de l'aurora ed è gigante, </l>
     <l n="997">uom d'ogni umanità così diverso </l>
     <l n="998">che frena per cavallo un elefante. </l>
     <l n="999">V'è Tisaferno, a cui ne l'esser prode </l>
     <l n="1000">concorde fama dà sovrana lode. – </l>
    </lg>
    <lg n="126">
     <l n="1001">Così dice egli, e 'l giovenetto in volto </l>
     <l n="1002">tutto scintilla ed ha ne gli occhi il foco. </l>
     <l n="1003">Vorria già tra' nemici esser avolto, </l>
     <l n="1004">né cape in sé, né ritrovar può loco. </l>
     <l n="1005">Quinci Vafrino al capitan rivolto: </l>
     <l n="1006">– Signor, – soggiunse – il sin qui detto è poco; </l>
     <l n="1007">la somma de le cose or qui si chiuda: </l>
     <l n="1008">impugneransi in te l'arme di Giuda. – </l>
    </lg>
    <lg n="127">
     <l n="1009">Di parte in parte poi tutto gli espose </l>
     <l n="1010">ciò che di fraudolente in lui si tesse: </l>
     <l n="1011">l'arme e 'l venen, l'insegne insidiose, </l>
     <l n="1012">il vanto udito, i premi e le promesse. </l>
     <l n="1013">Molto chiesto gli fu, molto rispose; </l>
     <l n="1014">breve tra lor silenzio indi successe, </l>
     <l n="1015">poscia inalzando il capitano il ciglio </l>
     <l n="1016">chiede a Raimondo: – Or qual'è il tuo consiglio? – </l>
    </lg>
    <lg n="128">
     <l n="1017">Ed egli: – E' mio parer ch'a i novi albori, </l>
     <l n="1018">come concluso fu, più non s'assaglia, </l>
     <l n="1019">ma si stringa la torre, onde uscir fuori </l>
     <l n="1020">quel ch'è là dentro a suo piacer non vaglia, </l>
     <l n="1021">e posi il nostro campo e si ristori </l>
     <l n="1022">fra tanto ad uopo di maggior battaglia. </l>
     <l n="1023">Pensa tu poi s'è meglio usar la spada </l>
     <l n="1024">con forza aperta o 'l gir tenendo a bada. </l>
    </lg>
    <lg n="129">
     <l n="1025">Mio giudizio è però che a te convegna </l>
     <l n="1026">di te stesso curar sovra ogni cura, </l>
     <l n="1027">ché per te vince l'oste e per te regna. </l>
     <l n="1028">Chi senza te l'indrizza e l'assecura? </l>
     <l n="1029">E perché i traditor non celi insegna, </l>
     <l n="1030">mutar l'insegne a' tuoi guerrier procura. </l>
     <l n="1031">Così la fraude a te palese fatta </l>
     <l n="1032">sarà da quel medesmo in chi s'appiatta. – </l>
    </lg>
    <lg n="130">
     <l n="1033">Risponde il capitan: – Come hai per uso, </l>
     <l n="1034">mostri amico voler e saggia mente; </l>
     <l n="1035">ma quel che dubbio lasci, or fia conchiuso. </l>
     <l n="1036">Uscirem contra a la nemica gente, </l>
     <l n="1037">né già star deve in muro o 'n vallo chiuso </l>
     <l n="1038">il campo domator de l'Oriente. </l>
     <l n="1039">Sia da quegli empi il valor nostro esperto </l>
     <l n="1040">ne la più aperta luce, in loco aperto. </l>
    </lg>
    <lg n="131">
     <l n="1041">Non sosterran de le vittorie il nome, </l>
     <l n="1042">non che de' vincitor l'aspetto altero, </l>
     <l n="1043">non che l'arme; e lor forze saran dome, </l>
     <l n="1044">fermo stabilimento al nostro impero. </l>
     <l n="1045">La torre o tosto renderassi o, come </l>
     <l n="1046">altri no 'l vieti, il prenderla è leggiero. – </l>
     <l n="1047">Qui il magnanimo tace e fa partita, </l>
     <l n="1048">ché 'l cader de le stelle al sonno invita. </l>
    </lg>
   </lg>
  </body>
 </text>
</TEI>